{
    "dynasty": "宋",
    "author": "辛弃疾",
    "intro": "辛弃疾（１１４０－１２０７），南宋词人。字幼安，号稼轩，历城（今山东济南）人。\r\n出生时，山东已为金兵所占。二十一岁参加抗金义军，不久归南宋，历任湖北、江西、湖南、福建、浙东安抚使等职。任职期间，采取积极措施，招集流亡，训练军队，奖励耕战，打击贪污豪强，注意安定民生。一生坚决主张抗金。在《美芹十论》、《九议》等奏疏中，具体分析当时的政治军事形势，对夸大金兵力量、鼓吹妥协投降的谬论，作了有力的驳斥；要求加强作战准备，鼓励士气，以恢复中原。他所提出的抗金建议，均未被采纳，并遭到主和派的打击，曾长期落职闲居江西上饶、铅山一带。晚年韩□（ｔｕｏ１）胄当政，一度起用，不久病卒。\r\n\r\n其词抒写力图恢复国家统一的爱国热情，倾诉壮志难酬的悲愤，对南宋上层统治集团的屈辱投降进行揭露和批判；也有不少吟咏祖国河山的作品。艺术风格多样，而以豪放为主。热情洋溢，慷慨悲壮，笔力雄厚，与苏轼并称为“苏辛”。《破阵子·为陈同甫赋壮词以寄之》、《永遇乐·京口北固亭怀古》、《水龙吟·登建康赏心亭》、《菩萨蛮·书江西造口壁》等均有名。但部分作品也流露出抱负不能实现而产生的消极情绪。有《稼轩长短句》。今人辑有《辛稼轩诗文钞存》。（《辞海》１９８９年版）",
    "items": [
        {
            "title": "无题",
            "content": [
                "叠嶂西驰，万马回旋，众山欲东。",
                "正惊湍直下，跳珠倒溅，小桥横截，缺月初弓。",
                "老合投闲，天教多事，检校长身十万松。",
                "吾庐小，在龙蛇影外，风雨声中。",
                "争先见面重重。",
                "看爽气朝来三数峰。",
                "似谢家子弟，衣冠磊落，相如庭户，车骑雍容。",
                "我觉其间，雄深雅健，如对文章太史公。",
                "新堤路，问偃湖何日，烟雨蒙蒙。"
            ]
        },
        {
            "title": "念奴娇",
            "content": [
                "风狂雨横，是邀勒园林，几多桃李。待上层楼无气力，尘满栏干谁倚。就火添衣，移香傍枕，莫卷朱帘起。元宵过也，春寒犹自如此。为问几日新晴，鸠鸣屋上，鹊报檐前喜。揩试老来诗句眼，要看拍堤春水。月下凭肩，花边系马，此兴今休矣。溪南酒贱，光阴只在弹指。"
            ]
        },
        {
            "title": "哭{匠斤换赣}十五章",
            "content": [
                "念汝虽孩童，气已负山岳。",
                "送汝已成人，行路已悲愕。"
            ]
        },
        {
            "title": "和人韵",
            "content": [
                "老奴权至使将军，非所宜蒙定可黥。",
                "嫫母侏儒曾一笑，瓠壶藤蔓便相萦。",
                "解纷已见立谈顷，漏网从今太横生。",
                "岂是人间重生女，只应诗老便多情。"
            ]
        },
        {
            "title": "江山庆云桥",
            "content": [
                "断崖老树互撑拄，白水绿畦相灌输。",
                "焉得溪南一邱壑，放船画作归来图。",
                "",
                ""
            ]
        },
        {
            "title": "沁园春 再到期思卜筑",
            "content": [
                "一水西来，千丈晴虹，十里翠屏。喜草堂经岁，重来社老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。",
                "青山意气峥嵘。似为我归来妩媚生。解频教花鸟，前歌後舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。",
                ""
            ]
        },
        {
            "title": "水龙吟 登建康赏心亭",
            "content": [
                "楚天千里清秋，水随天去秋无际。",
                "遥岑远目，献愁供恨，玉簪螺髻。",
                "落日楼头，断鸿声里，江南游子。",
                "把吴钩看了，栏干拍遍，",
                "无人会，登临意。",
                "",
                "休说鲈鱼堪脍，",
                "尽西风，季鹰归未？",
                "求田问舍，怕应羞见，刘郎才气。",
                "可惜流年，忧愁风雨，树犹如此！",
                "倩何人唤取红巾翠袖，",
                "揾英雄泪！",
                "",
                "",
                ""
            ]
        },
        {
            "title": "和赵晋臣送糟蟹",
            "content": [
                "人间缓急正须才，郭索能令酒禁开。",
                "一水一山十五日，从来能事不相催。"
            ]
        },
        {
            "title": "宿驿",
            "content": [
                "云外丹青万仞梯，木阴合处子规啼。",
                "嘉陵栈路吾能说，略似黄亭到紫溪。"
            ]
        },
        {
            "title": "感皇恩 读《庄子》，闻朱晦庵即世",
            "content": [
                "案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经遗草。江河流日夜，何时了。",
                ""
            ]
        },
        {
            "title": "偶作",
            "content": [
                "老去都无宠辱惊，静中时见古今情。",
                "大凡物必有终始，岂有人能脱死生。",
                "日月相催飞似箭，阴阳为寇惨于兵。",
                "此身果欲参天地，且读中庸尽至诚。"
            ]
        },
        {
            "title": "和人韵",
            "content": [
                "老来筋力上山迟，过眼风光自崛奇。",
                "拟放狂歌花已笑，正羞短发雪偏垂。",
                "谿山能破几緉屐，风雨连催十二时。",
                "且锁君诗怕飞去，从人唤我虎头痴。"
            ]
        },
        {
            "title": "贺新郎 再用前韵",
            "content": [
                "鸟倦飞还矣。笑渊明、瓶中储粟，有无能几。莲社高人留翁语，我醉宁论许事。试沽酒、重斟翁喜。一见箫然音韵古，想东篱、醉卧参差是。千载下，竟谁似。",
                "元龙百尺高楼里。把新诗、殷勤问我，停云情味。北夏门高从拉攞，何事须人料理。翁曾道、繁华朝起。尘土人言宁可用，顾青山、与我何如耳。歌且和，楚狂子。",
                ""
            ]
        },
        {
            "title": "鹧鸪天 东阳道中",
            "content": [
                "扑面征尘去路遥。香篝渐觉水沈销。山无重数周遭碧，花不知名分外娇。",
                "人历历，马萧萧。笙旗又过小红桥。愁边剩有相思句，摇断吟鞭碧玉梢。",
                ""
            ]
        },
        {
            "title": "沁园春 城中诸公载酒入山，余不得以止酒为解，遂破戒一醉，再用韵",
            "content": [
                "杯汝知乎，酒泉罢侯，鸱夷乞骸。更高阳入谒，都称齑臼，杜康初筮，正得云雷。细数从前，不堪余恨，岁月都将曲糵埋。君诗好，似提壶却劝，沽酒何哉。",
                "君言病岂无媒。似壁上雕弓蛇暗猜。记醉眠陶令，终全至乐，独醒屈子，未免沈灾。欲听公言，惭非勇者，司马家儿解覆杯。还堪笑，借今宵一醉，为故人来。",
                ""
            ]
        },
        {
            "title": "生查子 独游雨岩",
            "content": [
                "溪边照影行，天在清溪底。",
                "天上有行云，人在行云里。",
                "",
                "高歌谁和余？空谷清音起。",
                "非鬼亦非仙，一曲桃花水。",
                ""
            ]
        },
        {
            "title": "踏莎行 庚戌中秋后二夕带湖篆冈小酌",
            "content": [
                "夜月楼台，秋香院宇，笑吟吟地人来去。",
                "是谁秋到便凄凉？当年宋玉悲如许！",
                "",
                "随分杯盘，等闲歌舞，问他有甚堪悲处？",
                "思量却也有悲时，重阳节近多风雨。",
                ""
            ]
        },
        {
            "title": "和郭逢道韵",
            "content": [
                "枣树平生叹子阳，里歌虽短意偏长。",
                "东家昨夜梅花发，愧我分他一半香。"
            ]
        },
        {
            "title": "忆李白",
            "content": [
                "当年宫殿赋昭阳，岂信人间过夜郎。",
                "明月入江依旧好，青山埋骨至今香。",
                "不寻饭颗山头伴，却趁汨罗江上狂。",
                "定要骑鲸归汗漫，故来濯足戏沧浪。"
            ]
        },
        {
            "title": "露天晓角 旅兴",
            "content": [
                "吴头楚尾，一棹人千里。",
                "休说旧愁新恨，长亭树、今如此！",
                "",
                "宦游吾倦矣，玉人留我醉。",
                "明日万花寒食，得且住、为佳耳。",
                ""
            ]
        },
        {
            "title": "水龙吟　甲辰岁寿韩南涧尚书",
            "content": [
                "渡江天马南来，几人真是经纶手？",
                "长安父老，新亭风景，可怜依旧！",
                "夷甫诸人，神州沉陆，几曾回首！",
                "算平戎万里，功名本是，",
                "真儒事、君知否？",
                "",
                "况有文章山斗，",
                "对桐阴、满庭清昼。",
                "当年堕地，而今试看，风云奔走。",
                "绿野风尘，平章草木，东山歌酒。",
                "待他年整顿乾坤事了，",
                "为先生寿。",
                "",
                "",
                ""
            ]
        },
        {
            "title": "宿驿",
            "content": [
                "他乡异县老何堪，短发萧萧不胜簪。",
                "旋买一樽持自贺，病身安稳到江南。"
            ]
        },
        {
            "title": "霜天晓角 赤壁",
            "content": [
                "雪堂迁客。不得文章力。赋写曹刘兴废，千古事、泯陈迹。",
                "望中矶岸赤。直下江涛白。半夜一声长啸，悲天地、为予窄。",
                ""
            ]
        },
        {
            "title": "满庭芳 和洪丞相景伯韵",
            "content": [
                "倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙、鼓吹荒池。文章手，直须补衮，藻火粲宗彝。",
                "痴儿。公事了，吴蚕缠绕，自吐馀丝。幸一枝粗稳，三径新治。且约湖边风月，功名事、欲使谁知。都休问，英雄千古，荒草没残碑。",
                ""
            ]
        },
        {
            "title": "南歌子　山中夜坐",
            "content": [
                "世事从头减，秋怀彻底清。夜深犹道枕边声。试问清溪底事、不能平。",
                "月到愁边白，鸡先远处鸣。是中无有利和名。因甚山前未晓、有人行。",
                ""
            ]
        },
        {
            "title": "周氏敬荣堂诗",
            "content": [
                "泰伯古至德，以逊天下闻。",
                "周公去未远，二叔乃流言。",
                "春风棠棣萼，秋日脊令原。",
                "岂无良友生，岁晏谁急难。",
                "当年召公诗，虑缺兄弟恩。",
                "贤哉首阳子，此粟久不餐。",
                "末俗益可嗟，有货无天伦。",
                "仓卒竞锱铢，或不暇掩亲。",
                "朝从官府去，暮与妻妾论。",
                "手植父桑枯，俄顷楚越分。",
                "口泽母杯圈，改作唇齿寒。",
                "我观天地间，孰不知爱身。",
                "有伐其左臂，那复右者存。",
                "君看百足虫，至死身不颠。",
                "一矢折甚易，累十力则艰。",
                "世其有不知，利欲令智昏。",
                "周君千载士，金玉四弟昆。",
                "状如商山皓，雍雍古衣冠。",
                "又如孔门科，行义皆可尊。",
                "我行前冈上，人指孝友门。",
                "邀我饮其家，本末能具陈。",
                "我家所自出，嘉佑刘三元。",
                "至今起俗说，闻者薄夫醇。",
                "逮我先君子，仁孝俭且文。",
                "室有相乳猫，庭有同心兰。",
                "推梨更逊枣，左右儿曹欢。",
                "尺布与斗粟，咄哉彼何人。",
                "比屋二百年，试比东西隣。",
                "东家余破釜，西里今颓垣。",
                "萁豆自煎煮，拔地无本根。",
                "逼逼守遗戒，岂不在子孙。",
                "矧复学圣贤，遑恤后富贫。",
                "谁书百忍字，何不一笑温。",
                "我老悲古道，闻此摧肺肝。",
                "洗盏前致词，福善天匪悭。",
                "圣朝重揖逊，欲尧舜此民。",
                "请君大其门，车马行便蕃。",
                "长歌谪仙李，茂记文公韩。",
                "我诗聊复再，语拙意则真。",
                "此书君勿嗤，傥俟采诗官。"
            ]
        },
        {
            "title": "吴克明广文见和再用韵答之",
            "content": [
                "彼茁江汉姿，当春风露足。",
                "美芹或以献，深愧野人腹。",
                "君诗穷草木，命骚可奴仆。",
                "更怜无俗韵，爱竹不爱肉。",
                "渠侬如石鼎，正作蛟龙缩。",
                "欲烹无鱼来，苍蝇声绕屋。"
            ]
        },
        {
            "title": "江神子　博山道中书王氏壁",
            "content": [
                "一川松竹任横斜，有人家，被云遮。雪后疏梅，时见两三花。比着桃源溪上路，风景好，不争些。　　",
                "旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。",
                "",
                ""
            ]
        },
        {
            "title": "鹧鸪天 寻菊花无有，戏作",
            "content": [
                "掩鼻人间臭腐场。古来惟有酒偏香。自从归住云烟畔，直到而今歌舞忙。",
                "呼老伴，共秋光。黄花何事避重阳。要知烂熳开时节，直待西风一夜霜。",
                ""
            ]
        },
        {
            "title": "贺新郎 和徐斯远下第谢诸公载酒相访韵",
            "content": [
                "逸气轩眉宇。似王良、轻车熟路，骅骝欲舞。我觉君非池中物，咫尺蛟龙云雨。时与命、犹须天付。兰佩芳菲无人问，叹灵均、欲向重华诉。空壹郁，共谁语。",
                "儿曹不料扬雄赋。怪当年、甘泉误说，青葱玉树。风引船回沧溟阔，目断三山伊阻。但笑指、吾庐何许。门外苍官千百辈，尽堂堂、八尺须髯古。谁载酒，带湖去。",
                ""
            ]
        },
        {
            "title": "第四子学春秋发愤不辍书以勉之",
            "content": [
                "春雨昼连夜，春江冷欲冰。",
                "清愁殊浩荡，莫景剧飞腾。",
                "身是归休客，心如入定僧。",
                "西园曾到不，要学仲舒能。"
            ]
        },
        {
            "title": "读圆觉经",
            "content": [
                "二十五轮清净观，上中下期春夏斋。",
                "本来欲造空虚地，那得许多缠绕来。"
            ]
        },
        {
            "title": "行香子　博山戏呈赵昌甫、韩仲止",
            "content": [
                "少日尝闻。富不如贫。贵不如、贱者长存。由来至乐，总属闲人。且饮瓢泉，弄秋水，看停云。",
                "岁晚情亲。老语弥真。记前时、劝我殷勤。都休殢酒，也莫论文。把相牛经，种鱼法，教儿孙。",
                ""
            ]
        },
        {
            "title": "和赵直中提干韵",
            "content": [
                "万事推移本偶然，无亏何处更求全。",
                "折腰曾愧五斗米，负郭元无三顷田。",
                "城碍夕阳宜杖履，山供醉眼费云烟。",
                "怪君不顾笙歌误，政拟新诗去鸟边。"
            ]
        },
        {
            "title": "念奴娇　瓢泉酒酣，和东坡韵",
            "content": [
                "倘来轩冕，问还是、今古人间何物。旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物之杰。",
                "堪叹黄菊凋零，孤标应也有，梅花争发。醉里重揩西望眼，惟有孤鸿明减。世事从教，浮云来去，枉了冲冠发。故人何在，长歌应伴残月。",
                ""
            ]
        },
        {
            "title": "书鹤鸣亭壁",
            "content": [
                "翠竹栽成占一丘，清溪映带极风流。",
                "山翁一向贪奇趣，更引飞泉在上头。"
            ]
        },
        {
            "title": "洞仙歌　开南溪初成赋",
            "content": [
                "婆娑欲舞，怪青山欢喜。分得清溪半篙水。记平沙鸥鹭，落日渔樵，湘江上，风景依然如此。",
                "东篱多种菊，待学渊明，酒兴诗情不相似。十里涨春波，一棹归来，只做个、五湖范蠡。是则是、一般弄扁舟，争知道，他家有个西子。",
                ""
            ]
        },
        {
            "title": "读语孟",
            "content": [
                "道言不死真成妄，佛语无生更转诬。",
                "要识死生真道理，须凭邹鲁圣人儒。",
                ""
            ]
        },
        {
            "title": "和诸葛元亮韵",
            "content": [
                "偊泛清溪李郭船，路旁人已羡登仙。",
                "看君不似南阳卧，只似哦诗孟浩然。"
            ]
        },
        {
            "title": "哭{匠斤换赣}十五章",
            "content": [
                "汝父诚有罪，汝母孝且慈。",
                "独不为母计，仓皇去何之。"
            ]
        },
        {
            "title": "再用儒字韵二首",
            "content": [
                "是是非非好读书，莫将名实自相诬。",
                "由来废冢谁为者，诗礼相传大小儒。"
            ]
        },
        {
            "title": "和赵茂嘉郎中双头芍药二首",
            "content": [
                "昨日梅华同语笑，今朝芍药并芬芳。",
                "弟兄殿住春风了，却遣花来送一觞。"
            ]
        },
        {
            "title": "玉楼春 戏赋云山",
            "content": [
                "何人半夜推山去？四面浮云猜是汝。",
                "常时相对两三峰，走遍溪头无觅处。",
                "",
                "西风瞥起云横渡，忽见东南天一柱。",
                "老僧拍手笑相夸，且喜青山依旧住。",
                ""
            ]
        },
        {
            "title": "鹧鸪天 有客慨然谈功名，因追忆少年时事，",
            "content": [
                "壮岁旌旗拥万夫，锦襜突骑渡江初。",
                "燕兵夜娖银胡□［1］，汉箭朝飞金仆姑。",
                "",
                "追往事，叹今吾，春风不染白髭须。",
                "却将万字平戎策，换得东家种树书。",
                ""
            ]
        },
        {
            "title": "和任师见寄之韵",
            "content": [
                "几年魂梦隔高门，叹息潭间阙异闻。",
                "剩喜风情筋力在，尚能诗似鲍参军。",
                "",
                ""
            ]
        },
        {
            "title": "哭{匠斤换赣}十五章",
            "content": [
                "世无扁和手，遗恨归砭剂。",
                "嗟谁使之然，刻舟宁复记。"
            ]
        },
        {
            "title": "有以事来请者俲康节体作诗以答之",
            "content": [
                "未能立得自家身，何暇将身更为人。",
                "借使有求能尽与，也知方笑已生嗔。",
                "器才满后须招损，镜太明时易受尘。",
                "终日闭门无客至，近来鱼鸟却相亲。"
            ]
        },
        {
            "title": "江行吊宋齐邱",
            "content": [
                "尝笑韩非死说难，先生事业最相关。",
                "能令父子君臣际，常在干戈揖逊间。",
                "秋浦山高明月在，丹阳人去晚风闲。",
                "可怜千古长江水，不与渠侬洗厚颜。"
            ]
        },
        {
            "title": "题福州参泉二首",
            "content": [
                "两泉水出更温泉，这里原无一二三。",
                "欲识当年参字意，行人浴罢试求参。"
            ]
        },
        {
            "title": "水龙吟 题瓢泉",
            "content": [
                "稼轩何必长贫，放泉檐外琼珠泻。乐天知命，古来谁会，行藏用舍。人不堪忧，一瓢自乐，贤哉回也。料当年曾问，饭蔬饮水，何为是、栖栖者。",
                "且对浮云山上，莫匆匆、去流山下。苍颜照影，故应流落，轻裘肥马。绕齿冰霜，满怀芳乳，先生饮罢。笑挂瓢风树，一鸣渠碎，问何如哑。",
                ""
            ]
        },
        {
            "title": "阮郎归　耒阳道中为张处父推官赋",
            "content": [
                "山前灯火欲黄昏，",
                "山头来去云。",
                "鹧鸪声里数家村，",
                "潇湘逢故人。",
                "",
                "挥羽扇，整纶巾，",
                "少年鞍马尘。",
                "如今憔悴赋招魂，",
                "儒冠多误身！",
                "",
                "",
                ""
            ]
        },
        {
            "title": "偶作",
            "content": [
                "一气同生天地人，不知何者是吾身。",
                "欲依佛老心难住，却对渔樵语益真。",
                "静处时呼酒贤圣，病来稍识药君臣。",
                "由来不乐金朱事，且喜长同垅亩民。"
            ]
        },
        {
            "title": "丙寅九月二十八日作来年将告老",
            "content": [
                "渐识空虚不二门，扫除诸幻绝根尘。",
                "此心自拟终成佛，许事从今只任真。",
                "有我故应还起灭，无求何自别冤亲。",
                "西山病叟支离甚，欲向君王乞此身。"
            ]
        },
        {
            "title": "好事近 春日郊游",
            "content": [
                "春动酒旗风，野店芳醪留客。系马水边幽寺，有梨花如雪。",
                "山僧欲看醉魂醒，茗碗泛香白。微记碧苔归路，袅一鞭春色。",
                ""
            ]
        },
        {
            "title": "送别湖南部曲",
            "content": [
                "青衫匹马万人呼，幕府当年急急符。",
                "愧我明珠成薏苡。负君赤手缚于菟。",
                "观书到老眼如镜，论事惊人胆满躯。",
                "万里云霄送君去，不妨风雨破吾庐。",
                "",
                ""
            ]
        },
        {
            "title": "一翦梅　中秋无月",
            "content": [
                "忆对中秋丹桂丛。花在杯中。月在杯中。今宵楼上一尊同。云湿纱窗。雨湿纱窗。",
                "浑欲乘风问化工。路也难通。信也难通。满堂惟有烛花红。杯且从容。歌且从容。",
                ""
            ]
        },
        {
            "title": "哭{匠斤换赣}十五章",
            "content": [
                "泪尽眼欲枯，痛深肠已绝。",
                "汝方游浩荡，万里挟雄铁。"
            ]
        },
        {
            "title": "生查子　简吴子似县尉",
            "content": [
                "高人千丈崖，千古储冰雪。六月火云时，一见森毛发。",
                "",
                "俗人如盗泉，照眼多昏浊。高处挂吾瓢，不饮吾宁渴。",
                ""
            ]
        },
        {
            "title": "赠延福端老二首",
            "content": [
                "我来欲问小乘禅，惭愧尘埃未了缘。",
                "忽忆去年秋夜话，共听山雨不成眠。"
            ]
        },
        {
            "title": "鹧鸪天 代人赋",
            "content": [
                "晚日寒鸦一片愁，柳塘新绿却温柔。",
                "若教眼底无离恨，不信人间有白头。",
                "",
                "肠已断，泪难收，相思重上小红楼。",
                "情知已被山遮断，频倚阑干不自由。",
                ""
            ]
        },
        {
            "title": "寿朱文公",
            "content": [
                "玉漏声沉晓色回，五云绚彩映庭槐。",
                "持巾珠履搀称贺，飞鞚貂璫押赐来。",
                "黄菊尚迟三日约，碧桃已作十分开。",
                "洞天春色非人世，不记河第几回。"
            ]
        },
        {
            "title": "江神子/江城子 赋梅，寄余叔良",
            "content": [
                "暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。",
                "未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。",
                ""
            ]
        },
        {
            "title": "菩萨蛮 书江西造口壁",
            "content": [
                "郁孤台下清江水，",
                "中间多少行人泪。",
                "西北望长安，可怜无数山。",
                "",
                "青山遮不住，毕竟东流去。",
                "江晚正愁余，山深闻鹧鸪。",
                "",
                "",
                ""
            ]
        },
        {
            "title": "新年团拜后和主敬韵并呈雪平",
            "content": [
                "已把年华逊得翁，满前依旧祖遗踪。",
                "谢家固不多安石，阮氏还能几嗣宗。",
                "今是昨非当谓梦，富妍贫丑各为容。",
                "修然白发犹何事，只好三人自一龙。"
            ]
        },
        {
            "title": "鹧鸪天　博山寺作",
            "content": [
                "不向长安路上行。却教山寺厌逢迎。味无味处求吾乐，材不材间过此生。",
                "宁作我，岂其卿。人间走遍却归耕。一松一竹真朋友，山鸟山花好弟兄。",
                ""
            ]
        },
        {
            "title": "南歌子　独坐蔗庵",
            "content": [
                "玄入参同契，禅依不二门。静看斜日隙中尘。始觉人间、何处不纷纷。",
                "病笑春先老，闲怜懒是真。百般啼鸟苦撩人。除却提壶、此外不堪闲。",
                ""
            ]
        },
        {
            "title": "水调歌头 严子文同傅安道和前韵，因再和谢之",
            "content": [
                "寄我五云字，恰向酒边来。东风过尽归雁，不见客星回。闻道琐窗风月，更著诗翁杖屦，合作雪堂猜。岁旱莫留客，霖雨要渠来。",
                "短檠灯，长剑铗，欲生苔。雕弓挂壁无用，照影落清杯。多病关心药裹，小摘亲锄菜甲，老子正须哀。夜雨北窗竹，更倩野人栽。",
                ""
            ]
        },
        {
            "title": "句",
            "content": [
                "身为参禅老，家因赴诏贫。"
            ]
        },
        {
            "title": "鹧鸪天　送欧阳国瑞入吴中",
            "content": [
                "莫避春阴上马迟。春来未有不阴时。人情展转闲中看，客路崎岖倦後知。",
                "梅似雪，柳如丝。试听别语慰相思。短篷炊饭鲈鱼熟，除却松江枉费诗。",
                ""
            ]
        },
        {
            "title": "朝中措 九日小集，时杨世长将赴南宫",
            "content": [
                "年年团扇怨秋风。愁绝宝杯空。山下卧龙丰度，台前戏马英雄。而今休矣，花残人似，人老花同。莫怪东篱韵减，只今丹桂香浓。"
            ]
        },
        {
            "title": "水调歌头　再用韵呈南涧",
            "content": [
                "千古老蟾口，云洞插天开。涨痕当日何事，汹涌到崔嵬。攫土抟沙儿戏，翠谷苍崖几变，风雨化人来。万里须臾耳，野马骤空埃。",
                "笑年来，蕉鹿梦，画蛇杯。黄花憔悴风露，野碧涨荒莱。此会明年谁健，後日犹今视昔，歌舞只空台。爱酒陶元亮，无酒正徘徊。",
                ""
            ]
        },
        {
            "title": "哭{匠斤换赣}十五章",
            "content": [
                "方看竹马戏，已作薤露歌。",
                "哀哉天丧予，老泪如倾河。"
            ]
        },
        {
            "title": "赠延福端老二首",
            "content": [
                "飘然瓶锡信行藏，偶驻姜峰古道场。",
                "欲识高人用心处，白云堂下一罏香。"
            ]
        },
        {
            "title": "念奴娇 和赵国兴知录韵",
            "content": [
                "为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。",
                "怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。",
                ""
            ]
        },
        {
            "title": "御书阁额",
            "content": [
                "功掩萧何第，名越崔氏堂。",
                "孤忠扶社稷，一德契穹苍。",
                "金碧飞翚外，鸾虬结绮旁。",
                "落成纷燕贺，弱羽得高翔。"
            ]
        },
        {
            "title": "同杜叔高祝彦集观天保庵瀑布主人留饮两日且",
            "content": [
                "屏去佛经与道书，只将语孟味真腴。",
                "出门俯仰见天地，日月光中行坦途。",
                "",
                ""
            ]
        },
        {
            "title": "忆王孙 秋江送别，集古句",
            "content": [
                "登山临水送将归。悲莫悲兮生别离。不用登临怨落晖。昔人非。惟有年年秋雁飞。",
                ""
            ]
        },
        {
            "title": "雨中花慢　登新楼，有怀赵昌父、徐斯远、韩仲止、吴子似、杨民瞻",
            "content": [
                "旧雨常来，今雨不来，佳人偃蹇谁留。幸山中芋栗，今岁全收。贫贱交情落落，古今吾道悠悠。怪新来却见，文反离骚，诗发秦州。",
                "功名只道，无之不乐，那知有更堪忧。怎奈向、儿曹抵死，唤不回头。石卧山前认虎，蚁喧床下闻牛。为谁西望，凭栏一饷，却下层楼。",
                ""
            ]
        },
        {
            "title": "和前人韵",
            "content": [
                "茶瓜不作片时留，又向悠然作胜游。",
                "花径似经新扫酒，竹林唤起旧风流。",
                "天教有象皆楷写，世已无书可校讐。",
                "长日苦遭蝉噪聒，杖藜拟访涧泉秋。"
            ]
        },
        {
            "title": "临江仙　即席和韩南涧韵",
            "content": [
                "风雨催春寒食近，平原一片丹青。溪边唤渡柳边行。花飞蝴蝶乱，桑嫩野蚕生。",
                "绿野先生闲袖手，却寻诗酒功名。未知明日定阴晴。今宵成独醉，却笑众人醒。",
                ""
            ]
        },
        {
            "title": "书寿宁寺壁",
            "content": [
                "门前幽径踏苍苔，犹忆前回信步来。",
                "午醉正酣归未得，斜阳古殿橘花开。"
            ]
        },
        {
            "title": "江山庆云桥",
            "content": [
                "草梢出水已无多，村路弥漫奈雨何。",
                "水底有桥桥有月，只今平地怕风波。",
                "",
                ""
            ]
        },
        {
            "title": "玉蝴蝶 叔高书来戒酒，用韵",
            "content": [
                "贵贱偶然，浑似随风帘幌，篱落飞花。空使儿曹，马上羞面频遮。向空江、谁捐玉珮，寄离恨、应折疏麻。暮云多。佳人何处，数尽归鸦。",
                "侬家。生涯蜡屐，功名破甑，交友抟沙。往日曾论，渊明似胜卧龙些。记从来、人生行乐，休更问、日饮亡何。快堪呵。裁诗未稳，得酒良佳。",
                ""
            ]
        },
        {
            "title": "和傅岩叟梅花二首",
            "content": [
                "月澹黄昏欲雪时，小窗犹欠岁寒枝。",
                "暗香疏影无人处，唯有西湖处士知。",
                "",
                ""
            ]
        },
        {
            "title": "沁园春    灵山齐庵赋，时筑偃湖未成",
            "content": [
                "叠嶂西驰，万马回旋，众山欲东。",
                "正惊湍直下，跳珠倒溅，小桥横截，缺月初弓。",
                "老合投闲，天教多事，检校长身十万松。",
                "吾庐小，在龙蛇影外，风雨声中。",
                "",
                "争先见面重重。",
                "看爽气朝来三数峰。",
                "似谢家子弟，衣冠磊落，相如庭户，车骑雍容。",
                "我觉其间，雄深雅健，如对文章太史公。",
                "新堤路，问偃湖何日，烟雨蒙蒙。",
                "",
                "",
                "",
                ""
            ]
        },
        {
            "title": "临江仙　簪花屡堕，戏作",
            "content": [
                "鼓子花开春烂漫，荒园无限思量。今朝拄杖过西乡。急呼桃叶渡，为看牡丹忙。",
                "不管昨宵风雨横，依然红紫成行。白头陪奉少年场。一枝簪不住，推道帽檐长。",
                ""
            ]
        },
        {
            "title": "信笔再和二首",
            "content": [
                "春酒频开赤印灰，一尊忘我更忘骸。",
                "青山只隔二三里，恰似高人呼不来。"
            ]
        },
        {
            "title": "郡斋怀隐庵",
            "content": [
                "空山钟鼓梵王家，小立西风数过鸦。",
                "秋色无多谁占断，长廊西畔佛桑花。"
            ]
        },
        {
            "title": "书清凉境界壁",
            "content": [
                "从今数到七十岁，一十四度见梅花。",
                "何况人生七十少，云胡不归留此耶。"
            ]
        },
        {
            "title": "浣溪沙青团壬子春，赴闽宪，别瓢泉",
            "content": [
                "细听春山杜宇啼。一声声是送行诗。朝来白鸟背人飞。",
                "",
                "对郑子真岩石卧，趁陶元亮菊花期。而今堪诵北山移。",
                ""
            ]
        },
        {
            "title": "关悟老住明教禅院",
            "content": [
                "道人匡庐来，籍籍倾众耳。",
                "规摹小轩中，坐稳得坎止。",
                "慈云为谁出，法席应众启。",
                "招提隐山腹，深净端可喜。",
                "夜禅余机锋，文字入游戏。",
                "会有化人来，伽陀开短纸。"
            ]
        },
        {
            "title": "戏书圆觉经后",
            "content": [
                "圆觉十二菩萨问，吾取一二余鄙哉。",
                "若是如来真实语，众生却自胜如来。"
            ]
        },
        {
            "title": "游武夷作棹歌呈晦翁十首",
            "content": [
                "自有山来几许年，千奇万怪只依然。",
                "试从精舍先生问，定在包牺八卦前。"
            ]
        },
        {
            "title": "哭{匠斤换赣}十五章",
            "content": [
                "从人索莲花，手持双白羽。",
                "莲花不可见，莲子心独苦。"
            ]
        },
        {
            "title": "哭{匠斤换赣}十五章",
            "content": [
                "中堂与曲室，闻汝啼哭声。",
                "汝父与汝母，何处可坐行。",
                "",
                ""
            ]
        },
        {
            "title": "瑞鹧鸪　京口有怀山中故人",
            "content": [
                "暮年不赋短长词。和得渊明数首诗。君自不归归甚易，今犹未足足何时。",
                "偷闲定向山中老，此意须教鹤辈知。闻道只今秋水上，故人曾榜北山移。",
                ""
            ]
        },
        {
            "title": "林贵文买牡丹见赠至彭村偶题",
            "content": [
                "宝刀和雨剪流霞，送到彭村刺史家。",
                "闻道名园春已过，千金还买暨家花。"
            ]
        },
        {
            "title": "念奴娇 三友同饮，借赤壁韵",
            "content": [
                "论心论相，便择术满眼，纷纷何物。踏碎铁鞋三百緉，不在危峰绝壁。龙友相逢，洼樽缓举，议论敲冰雪。何妨人道，圣时同见三杰。",
                "自是不日同舟，平戎破虏，岂由言轻发。任使穷通相鼓弄，恐是真□难灭。寄食王孙，丧家公子，谁握周公发。冰□皎皎，照人不下霜月。",
                ""
            ]
        },
        {
            "title": "水调歌头 送杨民瞻",
            "content": [
                "日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。",
                "梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。",
                ""
            ]
        },
        {
            "title": "木兰花慢　中秋饮酒将旦，客谓前人诗词有赋待月，无送月者，因用《天问》体赋",
            "content": [
                "可怜今夕月，向何处、去悠悠？",
                "是别有人间，那边才见，光影东头？",
                "是天外空汗漫，但长风、浩浩送中秋？",
                "飞镜无根谁系？嫦娥不嫁谁留？　",
                "",
                "谓经海底问无由，恍惚使人愁。",
                "怕万里长鲸，纵横触破，玉殿琼楼。",
                "虾蟆故堪浴水，问云何、玉兔解沉浮？",
                "若道都齐无恙，云何渐渐如钩？",
                ""
            ]
        },
        {
            "title": "哭{匠斤换赣}十五章",
            "content": [
                "百年风雨过，达者齐殇彭。",
                "嗟我反不如，其下不及情。"
            ]
        },
        {
            "title": "蒌蒿宜作河豚羹",
            "content": [
                "河豚挟鸩毒，杀人一脔足。",
                "蒌蒿或济之，赤心置人腹。",
                "方其在野中，卫青混奴仆。",
                "及登君子堂，园绮成骨肉。",
                "暴乾及为脯，拳曲蝟毛缩。",
                "寄君频咀嚼，去翳如折屋。"
            ]
        },
        {
            "title": "书停云壁",
            "content": [
                "学作尧夫自在诗，何曾因物说天机。",
                "斜阳草舍迷归路，却与牛羊作伴归。"
            ]
        },
        {
            "title": "题鹤鸣亭",
            "content": [
                "林下萧然一秃翁，斜阳扶杖对西风。",
                "功名此去心如水，富贵由来色是空。",
                "便好洗心依佛祖，不妨强笑伴儿童。",
                "客来闲说那堪听，且喜新来耳渐聋。",
                ""
            ]
        },
        {
            "title": "和泉上人",
            "content": [
                "芒鞋踏遍万山松，得得归来丈室中。",
                "破裓一身在悬磬，清谈对客似撞钟。",
                "名家要看惊人举，觅句何须效我穷。",
                "春雨地罏分半坐，便疑身住古禅丛。"
            ]
        },
        {
            "title": "沁园春　和吴子似县尉",
            "content": [
                "我见君来，顿觉吾庐，溪山美哉。怅平生肝胆，都成楚越，只今胶膝，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。",
                "直须抖擞尘埃。人怪我柴门今始开。向松间乍可，从他喝道，庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。",
                ""
            ]
        },
        {
            "title": "黄沙书院",
            "content": [
                "隐几南窗万念灰，只疑土木是形骸。",
                "柴门不用常关著，怕有文殊问疾来。"
            ]
        },
        {
            "title": "和周显先韵二首",
            "content": [
                "怒涛千里破空飞，洗尽青衫辇路泥。",
                "更惜秋风一帆足，南楼只在远山西。"
            ]
        },
        {
            "title": "感怀示儿辈",
            "content": [
                "安乐常思病苦时，静观山下有雷颐。",
                "十千一斗酒无分，六十三年事自知。",
                "错处真成九州铁，乐时能得几絇丝。",
                "新春老去惟梅在，一任狂风日夜吹。"
            ]
        },
        {
            "title": "即事",
            "content": [
                "野人日日献花来，只倩渠侬取意栽。",
                "高下参差无次序，要令不似俗亭台。"
            ]
        },
        {
            "title": "清平乐　检校山园，书所见",
            "content": [
                "断崖修竹。竹里藏冰玉。路绕清溪三百曲。香满黄昏雪屋。",
                "行人系马疏篱。折残犹有高枝。留得东风数点，只缘娇懒春迟。",
                ""
            ]
        },
        {
            "title": "西江月 遣兴",
            "content": [
                "醉里且贪欢笑，要愁那得功夫。",
                "近来始觉古人书，信着全无是处。",
                "",
                "昨夜松边醉倒，问松我醉如何？",
                "只疑松动要来扶，以手推松曰去！",
                ""
            ]
        },
        {
            "title": "赠申孝子世宁",
            "content": [
                "六月烈日日正中，时有叛将号群兇。",
                "平人血染大溪浪，比屋焰照鹅湖峰。",
                "白刃纷纷避行路，六合茫茫何处去。",
                "妻见夫亡不敢啼，母弃儿奔那忍顾。",
                "药市申公鬓有霜，卧病经时不下床。",
                "平生未省见兵革，出门正尔逢豺狼。",
                "豺狼满市如流水，追索金缯心未已。",
                "可怜累世积阴功，今日将为兵死鬼。",
                "世宁孝行何高高，慨慷性命轻鸿毛。",
                "尔时自欲赴黄壤，欣然延颈迎霜刀。",
                "至孝感兮天地动，白日无光百川涌。",
                "三刀不死古今稀，一命自有神灵拥。",
                "群贤激赏争作歌，要使汝名长不磨。",
                "何时上书达天听，诏加旌赏高嵯峨。"
            ]
        },
        {
            "title": "哭{匠斤换赣}十五章",
            "content": [
                "糊涂不成书，把笔意甚喜。",
                "举头见爷笑，持付三四纸。"
            ]
        },
        {
            "title": "和前人观梅雪有怀见寄",
            "content": [
                "相思几欲扣停云，抱疾还嗟老不文。",
                "满眼梅花深雪片，何人野鹤在鸡群。",
                "诗肩相见高如旧，酒甲而今蘸几分。",
                "且向梁园赋清景，自知才思不如君。"
            ]
        },
        {
            "title": "鹊桥仙 席上和赵晋臣敷文",
            "content": [
                "少年风月，少年歌舞，老去方知堪羡。叹折腰、五斗赋归来，问走了、羊肠几遍。",
                "高车驷马，金章紫绶，传语渠侬稳便。问东湖、带得几多春，且看凌云笔健。",
                ""
            ]
        },
        {
            "title": "永遇乐 戏赋辛字，送茂嘉十二弟赴调",
            "content": [
                "烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。",
                "世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。",
                ""
            ]
        },
        {
            "title": "丙寅岁山间竞传诸将有下棘寺者",
            "content": [
                "去年骑鹤上扬州，意气平吞万户侯。",
                "谁使匈奴来塞上，却从廷尉望山头。",
                "荣华大抵有时歇，祸福无非自己求。",
                "记取山西千古恨，李陵门下至今羞。"
            ]
        },
        {
            "title": "送湖南部曲",
            "content": [
                "青衫匹马万人呼，幕府当年急急符。",
                "愧我明珠成薏苡。负君赤手缚于菟。",
                "观书到老眼如镜，论事惊人胆满躯。",
                "万里云霄送君去，不妨风雨破吾庐。"
            ]
        },
        {
            "title": "满江红 游清风峡，和赵晋臣敷文韵",
            "content": [
                "两峡崭岩，问谁占、清风旧筑。更满眼、云来鸟去，涧红山绿。世上无人供笑傲，门前有客休迎肃。怕凄凉、无物伴君时，多栽竹。风采妙，凝冰玉。诗句好，馀膏馥。叹只今人物，一夔应足。人似秋鸿无定住，事如飞弹须园熟。笑君侯、陪酒又陪歌，阳春曲。",
                ""
            ]
        },
        {
            "title": "游武夷作棹歌呈晦翁十首",
            "content": [
                "行尽桑麻九英天，更寻佳处可留连。",
                "如今归棹如掤箭，不似来时上水船。"
            ]
        },
        {
            "title": "题鹤鸣亭",
            "content": [
                "莫被閒愁挠太和，愁来只用暗消磨。",
                "随流上下宁能免，惊世功名不用多。",
                "閒看蜂卫足官府，梦随蚁鬭有干戈。",
                "疏帘竹簟山茶碗，此是幽人安乐窝。"
            ]
        },
        {
            "title": "木兰花慢 滁州送范倅",
            "content": [
                "老来情味减，对别酒，怯流年。",
                "况屈指中秋，十分好月，不照人圆。",
                "无情水，都不管，共西风只管送归船。",
                "秋晚莼鲈江上，夜深儿女灯前。",
                "",
                "征衫，便好去朝天。",
                "玉殿正思贤。",
                "想夜半承明，留教视草，却遣筹边。",
                "长安故人问我，道愁肠殢酒只依然。",
                "目断秋霄落雁，醉来时响空弦。",
                "",
                "",
                "",
                ""
            ]
        },
        {
            "title": "摸鱼儿    淳熙已亥，自湖北漕移湖南，同官",
            "content": [
                "更能消、几番风雨，匆匆春又归去。",
                "惜春长怕花开早，何况落红无数！",
                "春且住。",
                "见说道，天涯芳草无归路。",
                "怨春不语。",
                "算只有殷勤，画檐蛛网，尽日惹飞絮。",
                "",
                "长门事，准拟佳期又误。",
                "蛾眉曾有人妒。",
                "千金纵买相如赋，脉脉此情谁诉？",
                "君莫舞。",
                "君不见，玉环飞燕皆尘土！",
                "闲愁最苦。",
                "休去倚危栏，斜阳正在，烟柳断肠处。"
            ]
        },
        {
            "title": "贺新郎    赋琵琶",
            "content": [
                "凤尾龙香拨，自开元《霓裳》曲罢，几番风月？",
                "最苦浔阳江头客，画舸亭亭待发。",
                "记出塞、黄云堆雪。",
                "马上离愁三万里，望昭阳、宫殿孤鸿没，弦解语，恨难说。",
                "",
                "辽阳驿使音尘绝，琐窗寒、轻栊慢捻，泪珠盈睫。",
                "推手含情还却手，一抹《梁州》哀彻。",
                "千古事、云飞烟灭。",
                "贺老定场无消息，想沉香亭北繁华歇。",
                "弹到此，为呜咽。"
            ]
        },
        {
            "title": "贺新郎    同父见和，再用韵答之",
            "content": [
                "老大那堪说！",
                "似而今、元龙臭味，孟公瓜葛。",
                "我病君来高歌饮，惊散楼头飞雪。",
                "笑富贵、千钧如发。",
                "硬语盘空谁来听？记当时、只有西窗月。",
                "重进酒，换鸣瑟。",
                "",
                "事无两样人心别。",
                "问渠侬：神州毕竟，几番离合？",
                "汗血盐车无人顾，千里空收骏骨。",
                "正目断、关河路绝。",
                "我最怜君中宵舞，道男儿、到死心如铁！",
                "看试手，补天裂。"
            ]
        },
        {
            "title": "贺新郎    别茂嘉十二弟，鹈□、杜鹃实两种",
            "content": [
                "绿树听鹈□。",
                "更那堪、鹧鸪声住，杜鹃声切！",
                "啼到春归无寻处，苦恨芳菲都歇。",
                "算未抵、人间离别。",
                "马上琵琶关塞黑，更长门、翠辇辞金阙。",
                "看燕燕，送归妾。",
                "",
                "将军百战声名裂。",
                "向河梁、回头万里，故人长绝。",
                "易水萧萧西风冷，满座衣冠似雪。",
                "正壮士、悲歌未彻。",
                "啼鸟还知如许恨，料不啼清泪长啼血。",
                "谁共我，醉明月？"
            ]
        },
        {
            "title": "木兰花慢    滁州送范［亻卒］",
            "content": [
                "老来情味减，对别酒，怯流年。",
                "况屈指中秋，十分好月，不照人圆。",
                "无情水，都不管，共西风只管送归船。",
                "秋晚莼鲈江上，夜深儿女灯前。",
                "",
                "征衫，便好去朝天。",
                "玉殿正思贤。",
                "想夜半承明，留教视草，却遣筹边。",
                "长安故人问我，道愁肠［歹带］酒只依然。",
                "目断秋霄落雁，醉来时响空弦。"
            ]
        },
        {
            "title": "念奴娇    登建康赏心亭，呈史留守致道",
            "content": [
                "我来吊古，上危楼赢得、闲愁千斛。",
                "虎踞龙蟠何处是？只有兴亡满目。",
                "柳外斜阳，水边归鸟，陇上吹乔木。",
                "片帆西去，一声谁喷霜竹？",
                "",
                "却忆安石风流，东山岁晚，泪落哀筝曲。",
                "儿辈功名都付与，长日惟消棋局。",
                "宝镜难寻，碧云将暮，谁劝杯中绿？",
                "江头风怒，朝来波浪翻屋。"
            ]
        },
        {
            "title": "念奴娇    书东流村壁",
            "content": [
                "野棠花落，又匆匆、过了清明时节。",
                "刬地东风欺客梦，一枕云屏寒怯。",
                "曲岸持觞，垂杨系马，此地曾轻别。",
                "楼空人去，旧游飞燕能说。",
                "",
                "闻道绮陌东头，行人长见，帘底纤纤月。",
                "旧恨春江流未断，新恨云山千叠。",
                "料得明朝，尊前重见，镜里花难折。",
                "也应惊问：近来多少华发！"
            ]
        },
        {
            "title": "水调歌头    赵昌父七月望日用东坡韵，叙太",
            "content": [
                "八月十四日余卧病博山寺中，因用韵为谢，兼寄吴子似。",
                "",
                "我志在寥阔，畴昔梦登天。",
                "摩娑素月，人世俯仰已千年。",
                "有客骖鸾并凤，云遇青山、赤壁，相约上高寒。",
                "酌酒援北斗，我亦虱其间。",
                "",
                "少歌曰：神甚放，形如眠。",
                "鸿鹄一再高举，天地睹方圆。",
                "欲重歌兮梦觉，推枕惘然独念，人事底亏全？",
                "有美人可语，秋水隔婵娟。"
            ]
        },
        {
            "title": "沁园春    灵山齐□（“淹”换草字头）赋，",
            "content": [
                "叠嶂西驰，万马回旋，众山欲东。",
                "正惊湍直下，跳珠倒溅，小桥横截，缺月初弓。",
                "老合投闲，天教多事，检校长身十万松。",
                "吾庐小，在龙蛇影外，风雨声中。",
                "",
                "争先见面重重。",
                "看爽气朝来三数峰。",
                "似谢家子弟，衣冠磊落，相如庭户，车骑雍容。",
                "我觉其间，雄深雅健，如对文章太史公。",
                "新堤路，问偃湖何日，烟雨蒙蒙。"
            ]
        },
        {
            "title": "最高楼    吾拟乞归，犬子以田产未置止我，",
            "content": [
                "吾衰矣，须富贵何时？",
                "富贵是危机。",
                "暂忘设醴抽身去，未曾得米弃官归。",
                "穆先生，陶县令，是吾师。",
                "",
                "待葺个、园儿名佚老。",
                "更作个、亭儿名亦好。",
                "闲饮酒，醉吟诗。",
                "千年田换八百主，一人口插几张匙？",
                "休休休，更说甚，是和非！"
            ]
        },
        {
            "title": "木兰花慢   中秋饮酒将旦，客谓前人有赋待 ",
            "content": [
                ""
            ]
        },
        {
            "title": "最高楼    醉中有索四时歌者，为赋",
            "content": [
                "长安道，投老倦游归。",
                "七十古来稀。",
                "藕花雨湿前胡夜，桂枝风澹小山时。",
                "怎消除，须［歹带］酒，更吟诗。",
                "",
                "也莫向、竹边孤负雪。",
                "也莫向、柳边孤负月。",
                "闲过了，总成痴。",
                "种花事业无人问，对花情味只天知。",
                "笑山中，云出早，鸟归迟。"
            ]
        },
        {
            "title": "好个主人家，不问因由遍去［口茶］。",
            "content": [
                "病得那人妆晃了，巴巴，系上裙儿稳也哪。",
                "别泪没些些，海誓山盟总是赊。",
                "今日新欢须记取，孩儿，更过十年也似他。"
            ]
        },
        {
            "title": "鹧鸪天    鹅湖归病起作",
            "content": [
                "枕簟溪堂冷欲秋，断云依水晚来收。",
                "红莲相倚浑如醉，白鸟无言定自愁。",
                "",
                "书咄咄，且休休，一丘一壑也风流。",
                "不知筋力衰多少，但觉新来懒上楼。"
            ]
        },
        {
            "title": "祝英台近 晚春",
            "content": [
                "宝钗分，",
                "桃叶渡，　",
                "烟柳暗南浦。　",
                "怕上层楼，",
                "十日九风雨。　",
                "断肠片片飞红，",
                "都无人管，",
                "倩谁唤流莺声住？　",
                "",
                "鬓边觑，　",
                "试把花卜心期，",
                "才簪又重数。　",
                "罗帐灯昏，",
                "呜咽梦中语：　",
                "是他春带愁来，",
                "春归何处？　",
                "却不解将愁归去？"
            ]
        },
        {
            "title": "西江月 夜行黄沙道中",
            "content": [
                "明月别枝惊鹊，清风半夜鸣蝉。",
                "稻花香里说丰年，听取蛙声一片。",
                "",
                "七八个星天外，两三点雨山前。",
                "旧时茅店社林边，路转溪桥忽见。"
            ]
        },
        {
            "title": "青玉案 元夕",
            "content": [
                "东风夜放花千树，",
                "更吹落，星如雨。",
                "宝马雕车香满路。",
                "凤箫声动，玉壶光转，",
                "一夜鱼龙舞。",
                "",
                "蛾儿雪柳黄金缕，",
                "笑语盈盈暗香去。",
                "众里寻他千百度，",
                "蓦然回首，那人却在，",
                "灯火阑珊处。"
            ]
        },
        {
            "title": "汉宫春 立春",
            "content": [
                "春已归来，",
                "看美人头上，",
                "袅袅春幡。　",
                "无端风雨，",
                "未肯收尽余寒。　",
                "年是时燕子，",
                "料今宵梦到西园。　",
                "浑未办黄柑荐酒，",
                "更传青韭堆盘。　",
                "",
                "却笑东风从此，",
                "便熏梅染柳，",
                "更没些闲。　",
                "闲时又来镜里，",
                "转变朱颜。　",
                "清愁不断，",
                "问何人会解连环？　",
                "生怕见花开花落，",
                "朝来塞雁先还。"
            ]
        },
        {
            "title": "游武夷，作棹歌呈晦翁十首",
            "content": [
                "一水奔流叠嶂开，溪头千步响如雷。",
                "扁舟费尽篙师力，咫尺平澜上不来。",
                "",
                "山上风吹笙鹤声，山前人望翠云屏。",
                "蓬莱枉觅瑶池路，不道人间有幔亭。",
                "",
                "玉女峰前一棹歌，烟鬟雾髻动清波。",
                "游人去后枫林夜，月满空山可奈何。",
                "",
                "见说仙人此避秦，爱随流水一溪云。",
                "花开花落无寻处，仿佛吹箫月夜闻。",
                "",
                "千丈搀天翠壁高，定谁狡狯插遗樵。",
                "神仙万里乘风去，更度槎丫个样桥。",
                "",
                "山头有路接无尘，欲觅王孙试问津。",
                "瞥向苍崖高处见，三三两两看游人。",
                "",
                "巨石亭亭缺啮多，悬知千古也消磨。",
                "人间正觅擎天柱，无奈风吹雨打何。",
                "",
                "自有山来几许年，千奇万怪只依然。",
                "试从精舍先生问，定在包牺八卦前。",
                "",
                "山中有客帝王师，日日吟诗坐钓矶。",
                "费尽烟霞供不足，几时西伯载将归？",
                "",
                "行尽桑麻九曲天，更寻佳处可留连。",
                "如今归棹如掤箭，不似来时上水船。"
            ]
        },
        {
            "title": "水调歌头",
            "content": [
                "簪履竟晴昼，画戟插层霄。红莲幕底风定，香雾不成飘。螺髻梅妆环列，凤管檀糟交泰，回雪无纤腰。觞酒荡寒玉，冰颊醉江潮。颂丰功，祝难老，沸民谣。晓庭梅蕊初绽，定报鼎羹调。龙衮方思勋旧，已覆金瓯名姓，行看紫泥褒。重试补天手，高插侍中貂。"
            ]
        },
        {
            "title": "感皇恩",
            "content": [
                "露染武夷秋，千蛮耸翠。练色泓澄玉清水。十分冰鉴，未吐玉壶天地。精神先付与，人中瑞。青锁步趋，紫微标致。凤翼看看九十里。任挥金碗，莫负凉飚佳致。瑶台人度曲，千秋岁。"
            ]
        },
        {
            "title": "生查子",
            "content": [
                "百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。"
            ]
        },
        {
            "title": "好事近",
            "content": [
                "日日过西湖，冷浸一天寒玉。山色虽言如画，想画时难邈。前弦後管夹歌锺，才断又重续。相次藕花开也，几兰舟飞逐。"
            ]
        },
        {
            "title": "贺新郎",
            "content": [
                "瑞气笼清晓。卷珠帘、次第笙歌，一时齐奏。无限神仙离蓬岛。凤驾鸾车初到。见拥个、仙娥窈窕。玉佩玎裆风缥缈。望娇姿、一似垂杨袅。天上有，世间少。刘郎正是当年少。更那堪、天教付与，最多才貌。玉树琼枝相映耀。谁与安排忒好。有多少、风流欢笑。直待来春成名了。马如龙、绿绶欺芳草。同富贵，又偕老。"
            ]
        },
        {
            "title": "金菊对芙蓉",
            "content": [
                "远水生光，遥山耸翠，霁烟深锁梧桐。正零瀼玉露，淡荡金风。东篱菊有黄花吐，对映水、几簇芙蓉。重阳佳致，可堪此景，酒酽花浓。追念景物无穷。叹少年胸襟，忒煞英雄。把黄英红萼，甚物堪同。除非腰佩黄金印，座中拥、红粉娇容。此时方称情怀，尽拼一饮千锺。"
            ]
        },
        {
            "title": "品令",
            "content": [
                "迢迢征路。又小舸、金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆、分携处。今宵山馆，怎生禁得，许多愁绪。辛苦罗巾，搵取几行泪雨。"
            ]
        },
        {
            "title": "乌夜啼",
            "content": [
                "江头三月清明。柳风轻。巴峡谁知还是、洛阳城。春寂寂。娇滴滴。笑盈盈。一段乌丝阑上、记多情。"
            ]
        },
        {
            "title": "鹧鸪天    读渊明诗不能去手，戏作小词以送",
            "content": [
                "晚岁躬耕不怨贫，只鸡斗酒聚比邻。",
                "都无晋宋之间事，自是羲皇以上人。",
                "",
                "千载后，百篇存，更无一字不清真。",
                "若教王谢诸郎在，未抵柴桑陌上尘！"
            ]
        },
        {
            "title": "渔家傲",
            "content": [
                "风月小斋模画舫。绿窗朱户江湖样。酒是短桡歌是桨。和情放。醉乡稳到无风浪。自有拍浮千斛酿。从教日日蒲桃涨。门外独醒人也访。同俯仰。赏心却在鸱夷上。"
            ]
        },
        {
            "title": "贺新郎",
            "content": [
                "世路风波恶。喜清时、边夫袖手，□将帷幄。正值春光二三月，两两燕穿帘幕。又怕个、江南花落。与客携壶连夜饮，任蟾光、飞上阑干角。何时唱，从军乐。归欤已赋居岩壑。悟人世、正类春蚕，自相缠缚。眼畔昏鸦千万点，□欠归来野鹤。都不恋、黑头黄阁。一咏一觞成底事，庆康宁、天赋何须药。金盏大，为君酌。"
            ]
        },
        {
            "title": "绿头鸭/多丽",
            "content": [
                "叹飘零。离多会少堪惊。又争如、天人有信，不同浮世难凭。占秋初、桂花散采，向夜久、银汉无声。凤驾催云，红帷卷月，泠泠一水会双星。素杼冷，临风休织，深诉隔年诚。飞光浅，青童语款，丹鹊桥平。看人间、争求新巧，纷纷女伴欢迎。避灯时、彩丝未整，拜月处、蛛网先成。谁念监州，萧条官舍，烛摇秋扇坐中庭。笑此夕、金钗无据，遗恨满蓬瀛。欹高枕，梧桐听雨，如是天明。"
            ]
        },
        {
            "title": "水调歌头",
            "content": [
                "泰岳倚空碧，汶□卷云寒。萃兹山水奇秀，列宿下人寰。八世家传素业，一举手攀丹桂，依约笑谈间。宾幕佐储副，和气满长安。分虎符，来近甸，自金銮。政平讼简无事，酒社与诗坛。会看沙堤归去，应使神京再复，款曲问家山。玉佩揖空阔，碧雾翳苍鸾。"
            ]
        },
        {
            "title": "好事近",
            "content": [
                "医者索酬劳，那得许多钱物。只有一个整整，也盒盘盛得。下官歌舞转凄惶，剩得几枝笛。觑著这般火色，告妈妈将息。"
            ]
        },
        {
            "title": "好事近",
            "content": [
                "春意满西湖，湖上柳黄时节。濒水雾窗云户，贮楚宫人物。一年管领好花枝，东风共披拂。已约醉骑双凰，玩三山风月。"
            ]
        },
        {
            "title": "好事近",
            "content": [
                "花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野雪白。一点暗红犹在，正不禁风色。"
            ]
        },
        {
            "title": "苏武慢",
            "content": [
                "帐暖金丝，杯乾云液，战退夜□飂?。障泥系马，扫路迎宾，先借落花春色。歌竹传觞，探梅得句，人在玉楼琼室。唤吴姬学舞，风流轻转，弄娇无力。尘世换、老尽青山，铺成明月，瑞物已深三尺。丰登意绪，婉娩光阴，都作暮寒堆积。回首驱羊旧节，入蔡奇兵，等闲陈迹。总无如现在，尊前一笑，坐中赢得。"
            ]
        },
        {
            "title": "好事近",
            "content": [
                "春动酒旗风，野店芳醪留客。系马水边幽寺，有梨花如雪。山僧欲看醉魂醒，茗碗泛香白。微记碧苔归路，袅一鞭春色。"
            ]
        },
        {
            "title": "贺新郎    邑中园亭，仆皆为赋此词。一日，",
            "content": [
                "欲援例者，遂作数语，庶几仿佛渊明思亲友之意云。",
                "甚矣我衰矣！",
                "怅平生、交游零落，只今余几？",
                "白?空垂三千丈，一笑人间万事。",
                "问何物、能令公喜？",
                "我见青山多妩媚，料青山、见我应如是。",
                "情与貌，略相似。",
                "",
                "一尊搔首东窗里。",
                "想渊明、停云诗臼，此时风味。",
                "江左沉酣求名者，岂识浊醪妙理！",
                "回首叫、云飞风起。",
                "不恨古人吾不见，恨古人、不见吾狂耳。",
                "知我者，二三子。"
            ]
        },
        {
            "title": "谒金门",
            "content": [
                "山共水。美满一千馀里。不避晓行并早起。此情都为你。不怕与人尤殢。只怕被人调戏。因甚无个阿鹊地。没工夫说里。"
            ]
        },
        {
            "title": "无题",
            "content": [
                "莺未老。花谢东风扫。秋千人倦彩绳闲，又被清明过了。日长减破夜长眠，别听笙箫吹晓。锦笺封与怨春诗，寄与归云缥缈。"
            ]
        },
        {
            "title": "如梦令",
            "content": [
                "韵胜仙风缥缈。的皪娇波宜笑。串玉一声歌，占断多情风调。清妙。清妙。留住飞云多少。"
            ]
        },
        {
            "title": "眼儿媚",
            "content": [
                "烟花丛里不宜他。绝似好人家。淡妆娇面，轻注朱唇，一朵梅花。相逢比著年时节，顾意又争些。来朝去也，莫因别个，忘了人咱。"
            ]
        },
        {
            "title": "惜奴娇",
            "content": [
                "风骨萧然，称独立、群仙首。春江雪、一枝梅秀。小样香檀，映朗玉、纤纤手。未久。转新声、泠泠山溜。曲里传情，更浓似、尊中酒。信倾盖、相逢如旧。别後相思，记敏政堂前柳。知否。又拼了、一场消瘦。"
            ]
        },
        {
            "title": "江城子",
            "content": [
                "留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。南馆花深，清夜驻行云。拼却日高呼不起，灯半灭，酒微醺。"
            ]
        },
        {
            "title": "念奴娇",
            "content": [
                "妙龄秀发，湛灵台一点，天然奇绝。万壑千岩归健笔，扫尽平山风月。雪里疏梅，霜头寒菊，迥与馀花别。识人青眼，慨然怜我疏拙。遐想後日娥眉，两山横黛，谈笑风生颊。握手论文情极处，冰玉一时清洁。扫断尘劳，招呼萧散，满酌金蕉叶。醉乡深处，不知天地空阔。"
            ]
        },
        {
            "title": "踏莎行",
            "content": [
                "萱草齐阶，芭蕉弄叶。乱红点点团香蝶。过墙一阵海棠风，隔帘几处梨花雪。愁满芳心，酒潮红颊。年年此际伤离别。不妨横管小楼中，夜阑吹断千山月。"
            ]
        },
        {
            "title": "霜天晓角",
            "content": [
                "雪堂迁客。不得文章力。赋写曹刘兴废，千古事、泯陈迹。望中矶岸赤。直下江涛白。半夜一声长啸，悲天地、为予窄。"
            ]
        },
        {
            "title": "千年调    蔗庵小阁名曰卮言，作此词以嘲之",
            "content": [
                "卮酒向人时，和气先倾倒。",
                "最要然然可可，万事称好。",
                "滑稽坐上，更对鸱夷笑。",
                "寒与热，总随人，甘国老。",
                "",
                "少年使酒，出口人嫌拗。",
                "此个和合道理，近日方晓。",
                "学人言语，未会十分巧。",
                "看他们，得人怜，秦吉了。"
            ]
        },
        {
            "title": "鹧鸪天",
            "content": [
                "翦烛西窗夜未阑。酒豪诗兴两联绵。香喷瑞兽金三尺，人插云梳玉一弯。倾笑语，捷飞泉。觥筹到手莫留连。明朝再作东阳约，肯把鸾胶续断弦。"
            ]
        },
        {
            "title": "念奴娇",
            "content": [
                "论心论相，便择术满眼，纷纷何物。踏碎铁鞋三百緉，不在危峰绝壁。龙友相逢，洼樽缓举，议论敲冰雪。何妨人道，圣时同见三杰。自是不日同舟，平戎破虏，岂由言轻发。任使穷通相鼓弄，恐是真□难灭。寄食王孙，丧家公子，谁握周公发。冰□皎皎，照人不下霜月。"
            ]
        },
        {
            "title": "一翦梅",
            "content": [
                "歌罢尊空月坠西。百花门外，烟翠霏微。降纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。"
            ]
        },
        {
            "title": "一翦梅",
            "content": [
                "尘洒衣裾客路长。霜林已晚，秋蕊犹香。别离触处是悲凉。梦里青楼，不忍思量。天字沈沈落日黄。云遮望眼，山割愁肠。满怀珠玉泪浪浪。欲倩西风，吹到兰房。"
            ]
        },
        {
            "title": "菩萨蛮",
            "content": [
                "与君欲赴西楼约。西楼风急征衫薄。且莫上兰舟。怕人青泪流。临风横玉管。声散江天满。一夜旅中愁。蛩吟不忍休。"
            ]
        },
        {
            "title": "满江红",
            "content": [
                "老子当年，饱经惯、花期酒约。行乐处，轻裘缓带，绣鞍金络。明月楼台箫鼓夜，梨花院落秋千索。共何人、对饮五三锺，颜如玉。嗟往事，空萧索。怀新恨，又飘泊。但年来何待，许多幽独。海水连天凝望远，山风吹雨征衫薄。向此际、羸马独駸駸，情怀恶。"
            ]
        },
        {
            "title": "昭君怨",
            "content": [
                "夜雨剪残春韭。明日重斟别酒。君去问曹瞒。好公安。试看如今白发。却为中年离别。风雨正崔嵬。早归来。"
            ]
        },
        {
            "title": "生查子",
            "content": [
                "悠悠万世功，矻矻当年苦。鱼自入深渊，人自居平土。红日又西沉，白浪长东去。不是望金山，我自思量禹。"
            ]
        },
        {
            "title": "生查子",
            "content": [
                "梅子褪花时，直与黄梅接。烟雨几曾开，一春江里活。富贵使人忙，也有闲时节。莫作路旁花，长教人看杀。"
            ]
        },
        {
            "title": "点绛唇",
            "content": [
                "隐隐轻雷，雨声不受春回护。落梅如许。吹尽墙边去。春水无情，碍断溪南路。凭谁诉。寄声传语。没个人知处。"
            ]
        },
        {
            "title": "如梦令",
            "content": [
                "燕子几曾归去。只在翠岩深处。重到画梁间，谁与旧巢为主。深许。深许。闻道凤凰来住。"
            ]
        },
        {
            "title": "霜天晓角",
            "content": [
                "暮山层碧。掠岸西风急。一叶软红深处，应不是、利名客。玉人还伫立。绿窗生怨泣。万里衡阳归恨，先倩雁、寄消息。"
            ]
        },
        {
            "title": "酒泉子",
            "content": [
                "流水无情，潮到空城头尽白，离歌一曲怨残阳。断人肠。东风官柳舞雕墙。三十六宫花溅泪，春声何处说兴亡。燕双双。"
            ]
        },
        {
            "title": "谒金门",
            "content": [
                "归去未。风雨送春行李。一枕离愁头澈尾。如何消遣是。遥想归舟天际。绿鬓珑璁慵理。好梦未成莺唤起。粉香犹有殢。"
            ]
        },
        {
            "title": "一落索",
            "content": [
                "锦帐如云处。高不知重数。夜深银烛泪成行，算都把、心期付。莫待燕飞泥污。问花花诉。不知花定有情无，似却怕、新词妒。"
            ]
        },
        {
            "title": "柳梢青",
            "content": [
                "白鸟相迎，相怜相笑，满面尘埃。华发苍颜，去时曾劝，闻早归来。而今岂是高怀。为千里、莼羹计哉。好把移文，从今日日，读取千回。"
            ]
        },
        {
            "title": "杏花天",
            "content": [
                "牡丹昨夜方开遍。毕竟是、今年春晚。荼シ付与薰风管。燕子忙时莺懒。多病起、日长人倦。不待得、酒阑歌散。副能得见茶瓯面。却早安排肠断。"
            ]
        },
        {
            "title": "东坡引",
            "content": [
                "花梢红未足。条破惊新绿。重帘下遍阑干曲。有人春睡熟。有人春睡熟。鸣禽破梦，云偏目蹙。起来香腮褪红玉。花时爱与愁相续。罗裙过半幅。罗裙过半幅。"
            ]
        },
        {
            "title": "太常引",
            "content": [
                "论公耆德旧宗英。吴季子、百馀龄。奉使老於行。更看舞、听歌最精。须同卫武，九十入相，绿竹自青青。富贵出长生。记门外、清溪姓彭。"
            ]
        },
        {
            "title": "太常引",
            "content": [
                "仙机似欲织纤罗。仿佛度金梭。无奈玉纤何。却弹作、清商恨多。珠帘影里，如花半面，绝胜隔帘歌。世路苦风波。且痛饮、公无度河。"
            ]
        },
        {
            "title": "生查子",
            "content": [
                "一天霜月明，几处砧声起。客梦已难成，秋色无边际。旦夕是重阳，菊有黄花蕊。只怕又登高，未饮心先醉。"
            ]
        },
        {
            "title": "减字木兰花",
            "content": [
                "昨朝官告。一百五年村父老。更莫惊疑。刚道人生七十稀。使君喜见。恰限华堂开寿宴。问寿如何。百代儿孙拥太婆。"
            ]
        },
        {
            "title": "减字木兰花",
            "content": [
                "僧窗夜雨。茶鼎熏炉宜小住。却恨春风。勾引诗来恼杀翁。狂歌未可。且把一尊料理我。我到亡何。却听侬家陌上歌。"
            ]
        },
        {
            "title": "添字浣溪沙/山花子",
            "content": [
                "杨柳温柔是故乡。纷纷蜂蝶去年场。大率一春风雨事，最难量。满把携来红粉面，堆盘更觉紫芝香。幸自曲生闲去了，又教忙。"
            ]
        },
        {
            "title": "恋绣衾",
            "content": [
                "长夜偏冷添被儿。枕头儿、移了又移。我自是笑别人底，却元来、当局者迷。如今只恨因缘浅，也不曾、抵死恨伊。合手下、安排了，那筵席、须有散时。"
            ]
        },
        {
            "title": "添字浣溪沙/山花子",
            "content": [
                "日日闲看燕子飞。旧巢新垒画帘低。玉历今朝推戊己，住衔泥。先自春光留不住，那堪更著子规啼。一阵晚香吹不断，落花溪。"
            ]
        },
        {
            "title": "添字浣溪沙/山花子",
            "content": [
                "记得瓢泉快活时。长年耽酒更吟诗。蓦地捉将来断送，老头皮。绕屋人扶行不得，闲窗学得鹧鸪啼。却有杜鹃能劝道，不如归。"
            ]
        },
        {
            "title": "添字浣溪沙/山花子",
            "content": [
                "句里明珠字字排。多情应也被春催。怪得名花和泪送，雨中栽。赤脚未安芳斛稳，娥眉早把橘枝来。报道锦薰笼底下，麝脐开。"
            ]
        },
        {
            "title": "浣溪沙",
            "content": [
                "这里裁诗话别离。那边应是望归期。人言心急马行迟。去雁无凭传锦字，春泥抵死污人衣。海棠过了有荼シ。"
            ]
        },
        {
            "title": "浣溪沙",
            "content": [
                "歌串如珠个个匀。被花勾引笑和颦。向来惊动画梁尘。莫倚笙歌多乐事，相看红紫又抛人。旧巢还有燕泥新。"
            ]
        },
        {
            "title": "浣溪沙",
            "content": [
                "寿酒同斟喜有馀。朱颜却对白髭须。两人百岁恰乘除。婚嫁剩添儿女拜，平安频拆外家书。年年堂上寿星图。"
            ]
        },
        {
            "title": "浣溪沙",
            "content": [
                "妙手都无斧凿瘢。饱参佳处却成颦。恰如春入浣花村。笔墨今宵光有艳，管弦从此悄无言。主人席次两眉轩。"
            ]
        },
        {
            "title": "武陵春",
            "content": [
                "走去走来三百里，五日以为期。六日归时已是疑。应是望多时。鞭个马儿归去也，心急马行迟。不免相烦喜鹊儿。先报那人知。"
            ]
        },
        {
            "title": "丑奴儿/采桑子 近来愁似天来大",
            "content": [
                "近来愁似天来大，谁解相怜。谁解相怜。又把愁来做个天。都将今古无穷事，放在愁边。放在愁边。却自移家向酒泉。"
            ]
        },
        {
            "title": "丑奴儿/采桑子 寻常中酒扶头後",
            "content": [
                "寻常中酒扶头後，歌舞支持。歌舞支持。谁把新词唤住伊。临歧也有旁人笑，笑己争知。笑己争知。明月楼空燕子飞。"
            ]
        },
        {
            "title": "浣溪沙",
            "content": [
                "父老争言雨水匀。眉头不似去年颦。殷勤谢却甑中尘。啼鸟有时能劝客，小桃无赖已撩人。梨花也作白头新。"
            ]
        },
        {
            "title": "菩萨蛮",
            "content": [
                "君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。"
            ]
        },
        {
            "title": "菩萨蛮",
            "content": [
                "红牙签上群仙格。翠罗盖底倾城色。和雨泪阑干。沈香亭北看。东风休放去。怕有流莺诉。试问赏花人。晓妆匀未匀。"
            ]
        },
        {
            "title": "东坡引",
            "content": [
                "君如梁上燕。妾如手中扇。团团青影双双伴。秋来肠欲断。黄昏泪眼。秋来肠欲断。青山隔岸。但咫尺、如天远。病来只谢傍人劝。龙华三会愿。龙华三会愿。"
            ]
        },
        {
            "title": "菩萨蛮",
            "content": [
                "人间岁月堂堂去。劝君快上青云路。圣处一灯传。工夫萤雪边。曲生风味恶。辜负西窗约。沙岸片帆开。寄书无雁来。"
            ]
        },
        {
            "title": "菩萨蛮",
            "content": [
                "功名饱听儿童说。看公两眼明如月。万里勒燕然。老人书一编。玉阶方寸地。好趁风云会。他日赤松游。依然万户侯。"
            ]
        },
        {
            "title": "菩萨蛮",
            "content": [
                "送君直上金銮殿。情知不久须相见。一日甚三秋。愁来不自由。九重天一笑。定是留中了。白发少经过。此时愁奈何。"
            ]
        },
        {
            "title": "菩萨蛮",
            "content": [
                "西风都是行人恨。马头渐喜归期近。试上小红楼。飞鸿字字愁。阑干闲倚处。一带山无数。不似远山横。秋波相共明。"
            ]
        },
        {
            "title": "菩萨蛮",
            "content": [
                "江摇病眼昏如雾。送愁直到津头路。归念乐天诗。人生足别离。云屏深夜语。梦到君知否。玉箸莫偷垂。断肠天不知。"
            ]
        },
        {
            "title": "好事近",
            "content": [
                "云气上林梢，毕竟非空非色。风景不随人去，到而今留得。老无情味到篇章，诗债怕人索。却笑近来林下，有许多词客。"
            ]
        },
        {
            "title": "清平乐",
            "content": [
                "溪回沙浅。红杏都开遍。鸂鶒不知春水暖。犹傍垂杨春岸。片帆千里轻船。行人想见敧眠。谁似先生高举，一行白鹭青天。"
            ]
        },
        {
            "title": "朝中措 为人寿",
            "content": [
                "年年黄菊滟秋风。更有拒霜红。黄似旧时宫额，红如此日芳容。青青未老，尊前要看，儿辈平戎。试酿西江为寿，西江绿水无穷。"
            ]
        },
        {
            "title": "醉太平 春晚",
            "content": [
                "态浓意远。眉颦笑浅。薄罗衣窄絮风软。鬓云欺翠卷。南园花树春光暖。红香径里榆钱满。欲上秋千又惊懒。且归休怕晚。"
            ]
        },
        {
            "title": "西江月",
            "content": [
                "粉面都成醉梦，霜髯能几春秋。来时诵我伴牢愁。一见尊前似旧。诗在阴何侧畔，字居罗赵前头。锦囊来往几时休。已遣蛾眉等候。"
            ]
        },
        {
            "title": "西江月",
            "content": [
                "八万四千偈後，更谁妙语披襟。纫兰结佩有同心。唤取诗翁来饮。镂玉栽冰著句，高山流水知音。胸中不受一尘侵。却怕灵均独醒。"
            ]
        },
        {
            "title": "丑奴儿/采桑子 醉中有歌此诗以劝酒者",
            "content": [
                "晚来云淡秋光薄，落日晴天。落日晴天。堂上风斜画烛烟。从渠去买人间恨，字字都圆。字字都圆。肠断西风十四弦。"
            ]
        },
        {
            "title": "鹊桥仙",
            "content": [
                "少年风月，少年歌舞，老去方知堪羡。叹折腰、五斗赋归来，问走了、羊肠几遍。高车驷马，金章紫绶，传语渠侬稳便。问东湖、带得几多春，且看凌云笔健。"
            ]
        },
        {
            "title": "西江月",
            "content": [
                "且对东君痛饮，莫教华发空催。琼瑰千字已盈怀。消得津头一醉。休唱阳关别去，只今凰诏归来。五云两两望三台。已觉精神聚会。"
            ]
        },
        {
            "title": "玉楼春",
            "content": [
                "琵琶亭畔多芳草。时对香炉峰一笑。偶然重傍玉溪东，不是白头谁觉老。普陀大士神通妙。影入石头光了了。看来持献可无言，长似慈悲颜色好。"
            ]
        },
        {
            "title": "西江月",
            "content": [
                "金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拼却今宵无梦。"
            ]
        },
        {
            "title": "玉楼春",
            "content": [
                "江头一带斜阳树。总是六朝人住处。悠悠兴废不关心，惟有沙洲双白鹭。仙人矶下多风雨。好卸征帆留不住。直须抖擞尽尘埃，却趁新凉秋水去。"
            ]
        },
        {
            "title": "玉楼春",
            "content": [
                "悠悠莫向文山去。要把襟裾牛马汝。遥知书带草边行，正在雀罗门里住。平生插架昌黎句。不似拾柴东野苦。侵天且拟凤凰巢，扫地从他鸖鹆舞。"
            ]
        },
        {
            "title": "好事近",
            "content": [
                "明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。"
            ]
        },
        {
            "title": "玉楼春",
            "content": [
                "风前欲劝春光住。春在城南芳草路。未随流落水边花，且作飘零泥上絮。镜中已觉星星误。人不负春春自负。梦回人远许多愁，只在梨花风雨处。"
            ]
        },
        {
            "title": "玉楼春",
            "content": [
                "无心云自来还去。元共青山相尔汝。霎时迎雨障崔嵬，雨过却寻归路处。侵天翠竹何曾度。遥见屹然星砥柱。今朝不管乱云深，来伴仙翁山下住。"
            ]
        },
        {
            "title": "瑞鹧鸪",
            "content": [
                "胶胶扰扰几时休。一出山来不自由。秋水观中山月夜，停云堂下菊花秋。随缘道理应须会，过分功名莫强求。先自一身愁不了，那堪愁上更添愁。"
            ]
        },
        {
            "title": "瑞鹧鸪",
            "content": [
                "声名少日畏人知。老去行藏与愿违。山草旧曾呼远志，故人今又寄当归。何人可觅安心法，有客来观杜德机。却笑使君那得似，清江万顷白鸥飞。"
            ]
        },
        {
            "title": "瑞鹧鸪",
            "content": [
                "暮年不赋短长词。和得渊明数首诗。君自不归归甚易，今犹未足足何时。偷闲定向山中老，此意须教鹤辈知。闻道只今秋水上，故人曾榜北山移。"
            ]
        },
        {
            "title": "鹧鸪天",
            "content": [
                "莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。"
            ]
        },
        {
            "title": "丑奴儿/采桑子 年年索尽梅花笑",
            "content": [
                "年年索尽梅花笑，疏影黄昏。疏影黄昏。香满东风月一痕。清诗冷落无人寄，雪艳冰魂。雪艳冰魂。浮玉溪头烟树村。"
            ]
        },
        {
            "title": "鹧鸪天",
            "content": [
                "绿鬓都无白发侵。醉时拈笔越精神。爱将芜语追前事，更把梅花比那人。回急雪，遏行云。近时歌舞旧时情。君侯要识谁轻重，看取金杯几许深。"
            ]
        },
        {
            "title": "鹧鸪天",
            "content": [
                "老退何曾说著官。今朝放罪上恩宽。便支香火真侍俸，更缀文书旧殿班。扶病脚，洗衰颜。快从老病借衣冠。此身忘世浑容易，使世相忘却自难。"
            ]
        },
        {
            "title": "西江月",
            "content": [
                "剩欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。"
            ]
        },
        {
            "title": "鹧鸪天",
            "content": [
                "晚岁躬耕不怨贫。只鸡斗酒聚比邻。都无晋宋之间事，自是羲皇以上人。千载後，百篇存。更无一字不清真。若教王谢诸郎在，未抵柴桑陌上尘。"
            ]
        },
        {
            "title": "鹧鸪天",
            "content": [
                "桃李漫山过眼空。也宜恼损杜陵翁。若将玉骨冰姿比，李蔡为人在下中。寻驿使，寄芳容。垅头休放马蹄松。吾家离落黄昏後，剩有西湖处士风。"
            ]
        },
        {
            "title": "鹧鸪天",
            "content": [
                "抛却山中诗酒窠。却来官府听笙歌。闲愁做弄天来大，白发栽埋日许多。新剑戟，旧风波。天生予懒奈予何。此身已觉浑无事，却教儿童莫恁麽。"
            ]
        },
        {
            "title": "鹧鸪天",
            "content": [
                "发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。"
            ]
        },
        {
            "title": "鹧鸪天",
            "content": [
                "梦断京华故倦游。只今芳草替人愁。阳关莫作三叠唱，越女应须为我留。看逸韵，自名流。青衫司马且江州。君家兄弟真堪笑，个个能修五凤楼。"
            ]
        },
        {
            "title": "鹧鸪天",
            "content": [
                "困不成眠奈夜何。情知归未转愁多。暗将往事思量遍，谁把多情恼乱他。些底事，误人哪。不成真个不思家。娇痴却妒香香睡，唤起醒松说梦些。"
            ]
        },
        {
            "title": "卜算子 万里籋浮云",
            "content": [
                "万里籋浮云，一喷空凡马。叹息曹瞒老骥诗，伏枥如公者。山鸟哢窥檐，野鼠饥翻瓦。老我痴顽合住山，此地菟裘也。"
            ]
        },
        {
            "title": "瑞鹧鸪",
            "content": [
                "江头日日打头风。憔悴归来邴曼容。郑贾正应求死鼠，叶公岂是好真龙。孰居无事陪犀首，未办求封遇万松。却笑千年曹孟德，梦中相对也龙锺。"
            ]
        },
        {
            "title": "鹧鸪天",
            "content": [
                "樽俎风流有几人。当年未遇已心亲。金陵种柳欢娱地，庾岭逢梅寂寞滨。樽似海，笔如神。故人南北一般春。玉人好把新妆样，淡画眉儿浅注唇。"
            ]
        },
        {
            "title": "瑞鹧鸪",
            "content": [
                "期思溪上日千回。樟木桥边酒数杯。人影不随流水去，醉颜重带少年来。疏蝉响涩林逾静，冷蝶飞轻菊半开。不是长卿终慢世，只缘多病又非才。"
            ]
        },
        {
            "title": "鹧鸪天",
            "content": [
                "别恨妆成白发新。空教儿女笑阵人。醉寻夜雨旗亭酒，梦断东风辇路尘。骑騄駬，籋青云。看公冠佩玉阶春。忠言句句唐虞际，便是人间要路津。"
            ]
        },
        {
            "title": "玉楼春",
            "content": [
                "瘦筇倦作登高去。却怕黄花相尔汝。岭头拭目望龙安，更在云烟遮断处。思量落帽人风度。休说当年功纪柱。谢公直是爱东山，毕竟东山留不住。"
            ]
        },
        {
            "title": "南乡子",
            "content": [
                "何处望神州。满眼风光北固楼。千古兴亡多少事，悠悠。不尽长江衮衮流。年少万兜鍪。坐断东南战未休。天下英雄谁敌手。曹刘。生子当如孙仲谋。"
            ]
        },
        {
            "title": "鹧鸪天",
            "content": [
                "指点斋尊特地开。风帆莫引酒船回。方惊共折津头柳，却喜重寻岭上梅。催月上，唤风来。莫愁瓶罄耻金罍。只愁画角楼头起，急管哀弦次第催。"
            ]
        },
        {
            "title": "蝶恋花",
            "content": [
                "洗尽机心随法喜。看取尊前，秋思如春意。谁与先生宽发齿。醉时惟有歌而已。岁月何须溪上记。千古黄花，自有渊明比。高卧石龙呼不起。微风不动天如醉。"
            ]
        },
        {
            "title": "临江仙",
            "content": [
                "偶向停云堂上坐，晓猿夜鹤惊猜。主人何事太尘埃。低头还说向，被召又重来。多谢北山山下老，殷勤一语佳哉。借君竹杖与芒鞋。径须从此去，深入白云堆。"
            ]
        },
        {
            "title": "蝶恋花",
            "content": [
                "何物能令公怒喜。山要人来，人要山无意。恰似哀筝弦下齿。千情万意无时已。自要溪堂韩作记。今代机云，好语花难比。老眼狂花空处起。银钩未见心先醉。"
            ]
        },
        {
            "title": "鹧鸪天",
            "content": [
                "木落山高一夜霜。北风驱雁又离行。无言每觉情怀好，不饮能令兴味长。频聚散，试思量。为谁春草梦池塘。中年长作东山恨，莫遣离歌苦断肠。"
            ]
        },
        {
            "title": "鹧鸪天",
            "content": [
                "一夜清霜变鬓丝。怕愁刚把酒禁持。玉人今夜相思不，想见频将翠枕移。真个恨，未多时。也应香雪减些儿。菱花照面须频记，曾道偏宜浅画眉。"
            ]
        },
        {
            "title": "临江仙",
            "content": [
                "祗恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先呈。鞓红似向舞腰横。风流人不见，锦绣夜间行。"
            ]
        },
        {
            "title": "临江仙",
            "content": [
                "醉帽吟鞭花不住，却招花共商量。人生何必醉为乡。从教斟酒浅，休更和诗忙。一斗百篇风月地，饶他老子当行。从今三万六千场。青青头上发，还作柳丝长。"
            ]
        },
        {
            "title": "临江仙",
            "content": [
                "窄样金杯教换了，房栊试听珊珊。莫教秋扇雪团团。古今悲笑事，长付後人看。记取桔槔春雨後，短畦菊艾相连。拙於人处巧于天。君看流水地，难得正方园。"
            ]
        },
        {
            "title": "鹧鸪天",
            "content": [
                "泉上长吟我独清。喜君来共雪争明。已惊并水鸥无色，更怪行沙蟹有声。添爽气，动雄情。奇因六出忆陈平。却嫌鸟雀投林去，触破当楼云母屏。"
            ]
        },
        {
            "title": "临江仙",
            "content": [
                "六十三年无限事，从头悔恨难追。已知六十二年非。只应今日是，後日又寻思。少是多非惟有酒，何须过後方知。从今休似去年时。病中留客饮，醉里和人诗。"
            ]
        },
        {
            "title": "临江仙",
            "content": [
                "冷雁寒云渠有恨，春风自满余怀。更教无日不花开。未须愁菊尽，相次有梅来。多病近来浑止酒，小槽空压新醅。青山却自要安排。不须连日醉，且进两三杯。"
            ]
        },
        {
            "title": "临江仙",
            "content": [
                "老去浑身无著处，天教只住山林。百年光景百年心。更欢须叹息，无病也呻吟。试向浮瓜沈李处，清风散发披襟。莫嫌浅後更频斟。要他诗句好，须是酒杯深。"
            ]
        },
        {
            "title": "临江仙",
            "content": [
                "手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗剗地调红妆。更从今日醉，三万六千场。"
            ]
        },
        {
            "title": "临江仙",
            "content": [
                "春色饶君白发了，不妨倚绿偎红。翠鬟催唤出房栊。垂肩金缕窄，蘸甲宝杯浓。睡起鸳鸯飞燕子，门前沙暖泥融。画楼人把玉西东。舞低花外月，唱澈柳边风。"
            ]
        },
        {
            "title": "临江仙",
            "content": [
                "逗晓莺啼声昵昵，掩关高树冥冥。小渠春浪细无声。井床听夜雨，出藓辘轳青。碧草旋荒金谷路，乌丝重记兰亭。强扶残醉绕云屏。一枝风露湿，花重入疏棂。"
            ]
        },
        {
            "title": "蝶恋花",
            "content": [
                "燕语莺啼人乍远。却恨西园，依旧莺和燕。笑语十分愁一半。翠围特地春光暖。只道书来无过雁。不道柔肠，近日无肠断。柄玉莫摇湘泪点。怕君唤作秋风扇。"
            ]
        },
        {
            "title": "破阵子",
            "content": [
                "菩萨丛中惠眼，硕人诗里娥眉。天上人间真福相，画就描成好靥儿。行时娇更迟。劝酒偏他最劣，笑时犹有些痴。更著十年君看取，两国夫人更是谁。殷勤秋水词。"
            ]
        },
        {
            "title": "江神子/江城子",
            "content": [
                "暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。"
            ]
        },
        {
            "title": "踏莎行",
            "content": [
                "弄影阑干，吹香岩谷。枝枝点点黄金粟。未堪收拾付薰炉，窗前且把离骚读。奴仆葵花，儿曹金菊。一秋风露清凉足。傍边只欠个姮娥，分明身在蟾宫宿。"
            ]
        },
        {
            "title": "定风波",
            "content": [
                "金印累累佩陆离。河梁更赋断肠诗。莫拥旌旗真个去。何处。玉堂元自要论思。且约风流三学士。同醉。春风看试几枪旗。从此酒酣明月夜。耳热。那边应是说侬时。"
            ]
        },
        {
            "title": "婆罗门引",
            "content": [
                "不堪鶗鴂，早教百草放春归。江头愁杀吾累。却觉君侯雅句，千载共心期。便留春甚乐，乐了须悲。琼而素而。被花恼、只莺知。正要千锺角酒，五字栽诗。江东日暮，道绣斧、人去未多时。还又要、玉殿论思。"
            ]
        },
        {
            "title": "上西平/金人捧露盘",
            "content": [
                "九衢中，杯逐马，带随车。问谁解、爱惜琼华。何如竹外，静听窣窣蟹行沙。自怜是，海山头，种玉人家。纷如斗，娇如舞，才整整，又斜斜。要图画，还我渔蓑。冻吟应笑，羔儿无分谩煎茶。起来极目，向弥茫、数尽归鸦。"
            ]
        },
        {
            "title": "汉宫春",
            "content": [
                "达则青云，便玉堂金马，穷则茅庐。逍遥小大自适，鹏鷃何殊。君如星斗，灿中天、密密疏疏。荒草外，自怜萤火，清光暂有还无。千古季鹰犹在，向松江道我，问讯何如。白头爱山下去，翁定嗔予。人生谩尔，岂食鱼、必鲙之鲈。还自笑，君诗顿觉，胸中万卷藏书。"
            ]
        },
        {
            "title": "汉宫春",
            "content": [
                "心似孤僧，更茂林修竹，山上精庐。维摩定自非病，谁遣文殊。白头自昔，叹相逢、语密情疏。倾盖处，论心一语，只今还有公无。最喜阳春妙句，被西风吹堕，金玉铿如。夜来归梦江上，父老欢予。荻花深处，唤儿童、吹火烹鲈。归去也，绝交何必，更修山巨源书。"
            ]
        },
        {
            "title": "汉宫春",
            "content": [
                "亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却莼鲈。谁念我，新凉灯火，一编太史公书。"
            ]
        },
        {
            "title": "汉宫春",
            "content": [
                "秦望山头，看乱云急雨，倒立江湖。不如云者为雨，雨者云乎。长空万里，被西风、变灭须臾。回首听，月明天籁，人间万窍号呼。谁向若耶溪上，倩美人西去，麋鹿姑苏。至今故国人望，一舸归欤。岁云暮矣，问何不、鼓瑟吹竽。君不间，王亭谢馆，冷烟寒树啼乌。"
            ]
        },
        {
            "title": "洞仙歌",
            "content": [
                "冰姿玉骨，自是清凉□。此度浓妆为谁改。向竹篱茅舍，几误佳期。招伊怪，满脸颜红微带。寿阳妆鉴里，应是承恩，纤手重匀异香在。怕等闲、春未到，雪里先开，风流?、说与群芳不解。更总做、北人未识伊，据品调，难作杏花看待。"
            ]
        },
        {
            "title": "瑞鹤仙",
            "content": [
                "雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱。更重重、龙绡衬著。倚东风，一笑嫣然，转盼万花羞落。寂寞。家山何在，雪後园林，水边楼阁。瑶池旧约。鳞鸿更杖谁托。粉蝶儿只解，寻桃觅柳，开遍南枝未觉。但伤心，冷落黄昏，数声画角。"
            ]
        },
        {
            "title": "临江仙",
            "content": [
                "小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。"
            ]
        },
        {
            "title": "一翦梅",
            "content": [
                "忆对中秋丹桂丛。花在杯中。月在杯中。今宵楼上一尊同。云湿纱窗。雨湿纱窗。浑欲乘风问化工。路也难通。信也难通。满堂惟有烛花红。杯且从容。歌且从容。"
            ]
        },
        {
            "title": "满江红",
            "content": [
                "半山佳句，最好是、吹香隔屋。又还怪、冰霜侧畔，蜂儿成簇。更把香来薰了月，却教影去斜侵竹。似神清、骨冷住西湖，何由俗。根老大，穿坤轴。枝夭袅，蟠龙斛。快酒兵长俊，诗坛高筑。一再人来风味恶，两三杯後花缘熟。记五更、联句失弥明，龙衔烛。"
            ]
        },
        {
            "title": "上西平/金人捧露盘",
            "content": [
                "恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。江天日暮，何时重与细论文。绿杨阴里，听阳关、门掩黄昏。"
            ]
        },
        {
            "title": "满江红",
            "content": [
                "两峡崭岩，问谁占、清风旧筑。更满眼、云来鸟去，涧红山绿。世上无人供笑傲，门前有客休迎肃。怕凄凉、无物伴君时，多栽竹。风采妙，凝冰玉。诗句好，馀膏馥。叹只今人物，一夔应足。人似秋鸿无定住，事如飞弹须园熟。笑君侯、陪酒又陪歌，阳春曲。"
            ]
        },
        {
            "title": "满江红",
            "content": [
                "汉水东流，都洗尽、髭胡膏血。人尽说、君家飞将，旧时英烈。破敌金城雷过耳，谈兵玉帐冰生颊。想王郎、结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今、记取楚楼风，裴台月。"
            ]
        },
        {
            "title": "满江红",
            "content": [
                "点火樱桃，照一架、荼シ如雪。春正好，见龙孙穿破，紫苔苍壁。乳燕引雏飞力弱，流莺唤友娇声怯。问春归、不肯带愁归，肠千结。层楼望，春山叠。家何在，烟波隔。把古今遗恨，向他谁说。蝴碟不传千里梦，子规叫断三更月。听声声、枕上劝人归，归难得。"
            ]
        },
        {
            "title": "满江红",
            "content": [
                "紫陌飞尘，望十里、雕鞍绣毂。春未老、已惊台榭，瘦红肥绿。睡雨海棠犹倚醉，舞风杨柳难成曲。问流莺、能说故园无，曾相熟。岩泉上，飞凫浴。巢林下，栖禽宿。恨荼シ开晚，谩翻船玉。莲社岂堪谈昨梦，兰亭何处寻遗墨。但羁怀、空自倚秋千，无心蹴。"
            ]
        },
        {
            "title": "江神子/江城子",
            "content": [
                "五云高处望西清。玉阶升。棣华荣。筑屋溪头，楼观画难成。长夜笙歌还起问，谁放月，又西沉。家传鸿宝旧知名。看长生。奉严宸。且把风流，水北画耆英。咫尺西风诗酒社，石鼎句，要弥明。"
            ]
        },
        {
            "title": "水调歌头",
            "content": [
                "岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。"
            ]
        },
        {
            "title": "归朝欢",
            "content": [
                "见说岷峨千古雪。都作岷峨山上石。君家右史老泉公，千金费尽勤收拾。一堂真石室。空庭更与添突兀。记当时，长编笔砚，日日云烟湿。野老时逢山鬼泣。谁夜持山去难觅。有人依样入明光，玉阶之下岩岩立。琅玕无数碧。风流不数平原物。欲重吟，青葱玉树，须倩子云笔。"
            ]
        },
        {
            "title": "洞仙歌",
            "content": [
                "贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。"
            ]
        },
        {
            "title": "水调歌头",
            "content": [
                "万事一杯酒，长叹复长歌。杜陵有客，刚赋云外筑婆娑。须信功名儿辈，谁识年来心事，古井不生波。种种看余发，积雪就中多。二三子，问丹桂，倩素娥。平生萤雪，男儿无奈五车何。看取长安得意，莫恨春风看尽，花柳自蹉砣。今夕且欢笑，明月镜新磨。"
            ]
        },
        {
            "title": "水调歌头",
            "content": [
                "渊明最爱菊，三径也栽松。何人收拾，千载风味此山中。手把离骚读遍，自扫落英餐罢，杖屦晓霜浓。皎皎太独立，更插万芙蓉。水潺湲，云澒洞，石巃嵸。素琴浊酒唤客，端有古人风。却怪青山能巧，政尔横看成岭，转面已成峰。诗句得活法，日月有新工。"
            ]
        },
        {
            "title": "水调歌头",
            "content": [
                "日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。"
            ]
        },
        {
            "title": "水调歌头",
            "content": [
                "千古老蟾口，云洞插天开。涨痕当日何事，汹涌到崔嵬。攫土抟沙儿戏，翠谷苍崖几变，风雨化人来。万里须臾耳，野马骤空埃。笑年来，蕉鹿梦，画蛇杯。黄花憔悴风露，野碧涨荒莱。此会明年谁健，後日犹今视昔，歌舞只空台。爱酒陶元亮，无酒正徘徊。"
            ]
        },
        {
            "title": "水调歌头",
            "content": [
                "官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。五车书，千古饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。"
            ]
        },
        {
            "title": "水调歌头",
            "content": [
                "落日古城角，把酒劝君留。长安路远，何事风雪敝貂裘。散尽黄金身世，不管秦楼人怨，归计狎沙鸥。明夜扁舟去，和月载离愁。功名事，身未老，几时休。诗书万卷，致身须到古伊周。莫学班超投笔，纵得封侯万里，憔悴老边州。何处依刘客，寂寞赋登楼。"
            ]
        },
        {
            "title": "水调歌头",
            "content": [
                "千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。"
            ]
        },
        {
            "title": "满江红",
            "content": [
                "汉节东南，看驷马、光华周道。须信是、七闽还有，福星来到。庭草自生心意足，榕阴不动秋光好。问不知，何处著君侯，蓬莱岛。还自笑，人今老。空有恨，萦怀抱。记江湖十载，厌持旌纛。濩落我材无所用，易除殆类无根潦。但欲搜、好语谢新词，羞琼报。"
            ]
        },
        {
            "title": "蝶恋花",
            "content": [
                "泪眼送君倾似雨。不折垂杨，只倩愁随去。有底风光留不住。烟波万顷春江橹。老马临流痴不渡。应惜障泥，忘了寻春路。身在稼轩安稳处。书来不用多行数。"
            ]
        },
        {
            "title": "满江红",
            "content": [
                "美景良辰，算只是、可人风月。况素节扬辉，长是十分清彻。著意登楼瞻玉兔，何人张幕遮银阙。倩飞帘、得得为吹开，凭谁说。弦与望，从园缺。今与昨，何区别。羡夜来手把，桂花堪折。安得便登天柱上，从容陪伴酬佳节。更如今，不听麈谈清，愁如发。"
            ]
        },
        {
            "title": "沁园春",
            "content": [
                "老子平生，笑尽人间，儿女怨恩。况白头能几，定应独往，青云得意，见说长存。抖擞衣冠，怜渠无恙，合挂当年神武门。都如梦，算能争几许，鸡晓钟昏。此心无有新冤。况抱瓮年来自灌园。但凄凉顾影，频悲往事，殷勤对佛，欲问前因。却怕青山，也妨贤路，休斗尊前见在身。山中友，试高吟楚些，重与招魂。"
            ]
        },
        {
            "title": "沁园春",
            "content": [
                "我试评君，君定何如，玉川似之。记李花初发，乘云共语，梅花开後，对月相思。白发重来，画桥一望，秋水长天孤鹜飞。同吟处，看佩摇明月，衣卷青霓。相君高节崔嵬。是此处耕岩与钓溪。被西风吹尽，村箫社鼓，青山留得，松盖云旗。吊古愁浓，怀人日暮，一片心从天外归。新词好，似凄凉楚些，字字堪题。"
            ]
        },
        {
            "title": "念奴娇",
            "content": [
                "是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。"
            ]
        },
        {
            "title": "水调歌头",
            "content": [
                "文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，?稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽鬚不。更欲劝君酒，百尺卧高楼。"
            ]
        },
        {
            "title": "贺新郎",
            "content": [
                "肘後俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前後。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。"
            ]
        },
        {
            "title": "贺新郎",
            "content": [
                "著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。"
            ]
        },
        {
            "title": "满江红",
            "content": [
                "风卷庭梧，黄叶坠、新凉如洗。一笑折、秋英同赏，弄香挼蕊。天远难穷休久望，楼高欲下还重倚。拼一襟、寂寞泪弹秋，无人会。今古恨，沈荒垒。悲欢事，随流水。想登楼青鬓，未堪憔悴。极目烟横山数点，孤舟月淡人千里。对婵娟、从此话离愁，金尊里。"
            ]
        },
        {
            "title": "沁园春",
            "content": [
                "有美人兮，玉佩琼踞，吾梦见之。问斜阳犹照，渔樵故里，长桥谁记，今故期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。"
            ]
        },
        {
            "title": "贺新郎",
            "content": [
                "鸟倦飞还矣。笑渊明、瓶中储粟，有无能几。莲社高人留翁语，我醉宁论许事。试沽酒、重斟翁喜。一见箫然音韵古，想东篱、醉卧参差是。千载下，竟谁似。元龙百尺高楼里。把新诗、殷勤问我，停云情味。北夏门高从拉攞，何事须人料理。翁曾道、繁华朝起。尘土人言宁可用，顾青山、与我何如耳。歌且和，楚狂子。"
            ]
        },
        {
            "title": "贺新郎",
            "content": [
                "碧海成桑野。笑人间，江翻平陆，水云高下。自是三山颜色好，更著雨婚烟嫁。料未必、龙眠能画。拟向诗人求幼妇，倩诸君、妙手皆谈马。须进酒，为陶写。回头鸥鹭瓢泉社。莫吟诗、莫抛尊酒，是吾盟也。千骑而今遮白发，忘却沧浪亭榭。但记得、灞陵呵夜。我辈从来文字饮，怕壮怀、激烈须歌者。蝉噪也，绿阴夏。"
            ]
        },
        {
            "title": "卜算子 漫兴",
            "content": [
                "千古李将军，夺得胡儿马。李蔡为人在下中，却是封侯者。芸草去阵根，笕竹添新瓦。万一朝家举力田，舍我其谁也。"
            ]
        },
        {
            "title": "卜算子 漫兴",
            "content": [
                "珠玉作泥沙，山谷量牛马。试上累累丘垅看，谁是强梁者。水浸浅深檐，山压高低瓦。山水朝来笑问人，翁早归来也。"
            ]
        },
        {
            "title": "卜算子 漫兴",
            "content": [
                "夜雨醉瓜庐，春水行秧马。点检田间快活人，未有如翁者。秃尽兔豪锥，磨透铜台瓦。谁伴扬雄作解嘲，乌有先生也。"
            ]
        },
        {
            "title": "卜算子 齿落",
            "content": [
                "刚者不坚牢，柔者难摧挫。不信张开口了看，舌在牙先堕。已阙两边厢，又豁中间个。说与儿曹莫笑翁，狗窦从君过。"
            ]
        },
        {
            "title": "卜算子 用庄语",
            "content": [
                "一以我为牛，一以吾为马。人与之名受不辞，善学庄周者。江海任虚舟，风雨从飘瓦。醉者乘车坠不伤，全得於天也。"
            ]
        },
        {
            "title": "卜算子 饮酒败德",
            "content": [
                "盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。"
            ]
        },
        {
            "title": "沁园春",
            "content": [
                "我醉狂吟，君作新声，倚歌和之。算芬芳定向，梅间得意，轻清多是，雪里寻思。朱雀桥边，何人会道，野草斜阳春燕飞。都休问，甚元无霁雨，却有晴霓。诗坛千丈崔嵬。更有笔如山墨作溪。看君才未数，曹刘敌手，风骚合受，屈宋降旗。谁识相如，平生自许，慷慨须乘驷马归。长安路，问垂虹千柱，何处曾题。"
            ]
        },
        {
            "title": "兰陵王",
            "content": [
                "恨之极。恨极销磨不得。苌弘事，人道後来，其血三年化为碧。郑人缓也泣。吾父攻儒助墨。十年梦，沈痛化余，秋柏之间既为实。相思重相忆。被怨结中肠，潜动精魄。望夫江上岩岩立。嗟一念中变，後期长绝。君看启母愤所激。又俄倾为石。难敌。最多力。甚一忿沈渊，精气为物。依然困斗牛磨角。便影入山骨，至今雕琢。寻思人间，只合化，梦中蝶。"
            ]
        },
        {
            "title": "西江月",
            "content": [
                "堂上谋臣帷幄，边头猛将干戈。天时地利与人和。燕可伐与曰可。此日楼台鼎鼐，他时剑履山河。都人齐和大风歌。管领群臣来贺。"
            ]
        },
        {
            "title": "生查子",
            "content": [
                "高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。"
            ]
        },
        {
            "title": "念奴娇",
            "content": [
                "洞庭春晚，旧传恐是，人间尤物。收拾瑶池倾国艳，来向朱栏一壁。透户龙香，隔帘莺语，料得肌如血。月妖真态，是谁教避人杰。酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。"
            ]
        },
        {
            "title": "卜算子 饮酒不写书",
            "content": [
                "一饮动连宵，一醉长三日。废尽寒暄不写书，富贵何由得。请看冢中人，冢似当时笔。万札千书只恁休，且进杯中物。"
            ]
        },
        {
            "title": "西江月",
            "content": [
                "风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。"
            ]
        },
        {
            "title": "水调歌头",
            "content": [
                "说与西湖客，观水更观山。淡妆浓抹西子，唤起一时观。种柳人今天上，对酒歌翻水调，醉墨卷秋澜。老子兴不浅，歌舞莫教闲。看尊前，轻聚散，少悲欢。城头无限今古，落日晓霜寒。谁唱黄鸡白酒，犹记红旗清夜，千骑月临关。莫说西州路，且尽一杯看。"
            ]
        },
        {
            "title": "西江月",
            "content": [
                "画栋新垂帘幕，华灯未放笙歌。一杯潋滟泛金波。先向太夫人贺。富贵吾应自有，功名不用渠多。只将绿鬓抵羲娥。金印须教斗大。"
            ]
        },
        {
            "title": "卜算子 饮酒成病",
            "content": [
                "一个去学仙，一个去学佛。仙饮千杯醉似泥，皮骨如金石。不饮便康强，佛寿须千百。八十馀年入涅槃，且进杯中物。"
            ]
        },
        {
            "title": "鹧鸪天",
            "content": [
                "去岁君家把酒杯。雪中曾见牡丹开。而今纨扇薰风里，又见疏枝月下梅。欢几许，醉方回。明朝归路有人摧。低声待向他家道，带得歌声满耳来。"
            ]
        },
        {
            "title": "生查子",
            "content": [
                "青山招不来，偃蹇谁怜汝。岁晚太寒生，唤我溪边住。山头明月来，本在高高处。夜夜入清溪，听读离骚去。"
            ]
        },
        {
            "title": "西江月",
            "content": [
                "一柱中擎远碧，两峰旁依高寒。横陈削就短长山。莫把一分增减。我望云烟目断，人言风景天悭。被公诗笔尽追还。更上层楼一览。"
            ]
        },
        {
            "title": "鹧鸪天",
            "content": [
                "壮岁旌旗拥万夫。锦襜突骑渡江初。燕兵夜娖银胡?，汉箭朝飞金仆姑。追往事，叹今吾。春风不染白髭须。都将万字平戎策，换得东家种树书。"
            ]
        },
        {
            "title": "鹧鸪天",
            "content": [
                "秋水长廊水石间。有谁来共听潺湲。羡君人物东西晋，分我诗名大小山。穷自乐，懒方闲。人间路窄酒杯宽。看君不了痴儿事，又似风流靖长官。"
            ]
        },
        {
            "title": "鹊桥仙",
            "content": [
                "溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。"
            ]
        },
        {
            "title": "鹧鸪天",
            "content": [
                "戏马台前秋雁飞。管弦歌舞更旌旗。要知黄菊清高处，不入当年二谢诗。倾白酒，绕东篱。只於陶令有心期。明朝重九浑潇洒，莫使尊前欠一枝。"
            ]
        },
        {
            "title": "鹧鸪天",
            "content": [
                "趁得东风汗漫游。见他歌後怎生愁。事如芳草春长在，人似浮云影不留。眉黛敛，眼波流。十年薄幸谩扬州。明朝短棹轻衫梦，只在溪南罨画楼。"
            ]
        },
        {
            "title": "鹧鸪天",
            "content": [
                "水荇参差动绿波。一池蛇影噤群蛙。因风野鹤饥犹舞，积雨山栀病不花。名利处，战争多。门前蛮触日干戈。不知更有槐安国，梦觉南柯日未斜。"
            ]
        },
        {
            "title": "玉楼春",
            "content": [
                "狂歌击碎村醪?。欲舞还怜衫袖短。身如溪上钓矶闲，心似道旁官堠懒。山中有酒提壶劝。好语多君堪鮓饭。至今有句落人间，渭水西风黄叶满。"
            ]
        },
        {
            "title": "玉楼春",
            "content": [
                "君如九酝台黏?。我似茅柴风味短。几时秋水美人来，长恐扁舟乘兴懒。高怀自饮无人劝。马有青刍奴白饭。向来珠履玉簪人，颇觉斗量车载满。"
            ]
        },
        {
            "title": "玉楼春",
            "content": [
                "少年才把笙歌?。夏日非长秋夜短。因他老病不相饶，把好心情都做懒。故人别後书来劝。乍可停杯强吃饭。云何相遇酒边时，却道达人须饮满。"
            ]
        },
        {
            "title": "玉楼春",
            "content": [
                "青山不会乘云去。怕有愚公惊著汝。人间踏地出租钱，借使移将无著处。三星昨夜光移度。妙语来题桥上柱。黄花不插满头归，定倩白云遮且住。"
            ]
        },
        {
            "title": "玉楼春",
            "content": [
                "何人半夜推山去。四面浮云猜是汝。常时相对两三峰，走遍溪头无觅处。西风瞥起云横渡。忽见东南天一柱。老僧拍手笑相夸，且喜青山依旧住。"
            ]
        },
        {
            "title": "玉楼春",
            "content": [
                "客来底事逢迎晚。竹里鸣禽寻未见。日高犹苦圣贤中，门外谁酣蛮触战。多方为渴寻泉遍。何日成阴松种满。不辞长向水云来，只怕频烦鱼鸟倦。"
            ]
        },
        {
            "title": "玉楼春",
            "content": [
                "有无一理谁差别。乐令区区浑未达。事言无处未尝无，试把所无凭理说。伯夷饥采西山蕨。何异捣齑餐杵铁。仲尼去卫又之陈，此是乘车入鼠穴。"
            ]
        },
        {
            "title": "鹧鸪天",
            "content": [
                "上巳风光好放怀。忆君犹未看花回。茂林映带谁家竹，曲水流传第几杯。摛锦绣，写玫瑰。长年富贵属多才。要知此日生男好，曾有周公祓禊来。"
            ]
        },
        {
            "title": "西江月",
            "content": [
                "贪数明朝重九。不知过了中秋。人生有得许多愁。惟有黄花如旧。万象亭中殢酒。九江阁上扶头。城鸦唤我醉归休。细雨斜风时候。"
            ]
        },
        {
            "title": "临江仙",
            "content": [
                "夜语南堂新瓦响，三更急雨珊珊。交情莫作细沙团。死生贫富际，试向此中看。记取他年耆旧传，与君名字牵连。清风一枕晚凉天。觉来还自笑，此梦倩谁园。"
            ]
        },
        {
            "title": "南乡子",
            "content": [
                "日日老莱衣。更解风流蜡凤嬉。膝上放教文度去，须知。要使人看玉树枝。剩记乃翁诗。绿水红莲觅旧题。归骑春衫花满路，相期。来岁流觞曲水时。"
            ]
        },
        {
            "title": "临江仙",
            "content": [
                "忆醉三山芳树下，几层风韵忘怀。黄金颜色五花开。味如庐橘熟。贵似荔枝来。闻道商山馀四老，橘中自酿秋醅。试呼名品细推排。重重香腑脏，偏殢圣贤杯。"
            ]
        },
        {
            "title": "临江仙",
            "content": [
                "记取年年为寿客，只今明月相随。莫教弦管便生衣。引壶觞自酌，须富贵何时。入手清风词更好，细书白茧乌丝。海山问我几时归。枣瓜如可啖，直欲觅安期。"
            ]
        },
        {
            "title": "清平乐",
            "content": [
                "云烟草树。山北山南雨。溪上行人相背去。惟有啼鸦一处。门前万斛春寒。梅花可?摧残。使我长忘酒易，要君不作诗难。"
            ]
        },
        {
            "title": "鹧鸪天",
            "content": [
                "出处从来自不齐。後车方载太公归。谁知孤竹夷齐子，正向空山赋采薇。黄菊嫩，晚香枝。一般同是采花时。蜂儿辛苦多官府，蝴蝶花间自在飞。"
            ]
        },
        {
            "title": "祝英台近",
            "content": [
                "绿杨堤，青草渡。花片水流去。百舌声中，唤起海棠睡。断肠几点愁红，蹄痕犹在，多应怨、夜来风雨。别情苦。马蹄踏遍长亭，归期又成误。帘卷青楼，回首在何处。画梁燕子双双，能言能语，不解说、相思一句。"
            ]
        },
        {
            "title": "祝英台近",
            "content": [
                "水纵横，山远近。拄杖占千顷。老眼羞将，水底看山影。试教水动山摇，吾生堪笑，似此个、青山无定。一瓢饮。人问翁爱飞泉，来寻个中静。绕屋生喧，怎做静中境。我眠君且归休，维摩方丈，待天女、散花时问。"
            ]
        },
        {
            "title": "千年调",
            "content": [
                "左手把青霓，右手挟明月。吾使丰隆前导，叫开阊阖。周游上下，径入寥天一。览县圃，万斛泉，千丈石。钧天广乐，燕我瑶之席。帝饮予觞甚乐，赐汝苍璧。嶙峋突兀，正在一丘壑。余马怀，仆夫悲，下恍惚。"
            ]
        },
        {
            "title": "破阵子",
            "content": [
                "掷地刘郎玉斗，挂帆西子扁舟。千古风流今在此，万里功名莫放休。君王三百州。燕雀岂知鸿鹄，貂蝉元出兜鍪。却笑泸溪如斗大，肯把牛刀试手不。寿君双玉瓯。"
            ]
        },
        {
            "title": "丑奴儿/采桑子 和铅山陈簿韵",
            "content": [
                "鹅湖山下长亭路，明月临关。明月临关。几阵西风落叶乾。新词谁解裁冰雪，笔墨生寒。笔墨生寒。会说离愁千万般。"
            ]
        },
        {
            "title": "西江月",
            "content": [
                "秀骨青松不老，新词玉佩相磨。灵槎准拟泛银河。剩摘天星几个。奠枕楼东风月，驻春亭上笙歌。留君一醉意如何。金印明年斗大。"
            ]
        },
        {
            "title": "鹧鸪天",
            "content": [
                "叹息频年廪未高。新词空贺此丘遭。遥知醉帽时时落，见说吟鞭步步摇。乾玉唾，秃锥毛。只今明月费招邀。最怜乌鹊南飞句，不解风流见二乔。"
            ]
        },
        {
            "title": "江神子/江城子",
            "content": [
                "看君人物汉西都。过吾庐。笑谈初。便说公卿，元自要通儒。一自梅花开了後，长怕说，赋归欤。而今别恨满江湖。怎消除。算何如。杖屦当时，闻早放教疏。今代故交新贵後，浑不寄，数行书。"
            ]
        },
        {
            "title": "清平乐",
            "content": [
                "灵皇醮罢。福禄都来也。试引鵷雏花树下。断了惊惊怕怕。从今日日聪明。更宜潭妹嵩兄。看取辛家铁柱，无灾无难公卿。"
            ]
        },
        {
            "title": "清平乐",
            "content": [
                "清词索笑。莫厌银杯小。应是天孙新与巧。剪恨裁愁句好。有人梦断关河。小窗日饮亡何。想见重帘不卷，泪痕滴尽湘娥。"
            ]
        },
        {
            "title": "醉花阴",
            "content": [
                "黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。"
            ]
        },
        {
            "title": "清平乐",
            "content": [
                "月明秋晓。翠盖团团好。碎剪黄金教恁小。都著叶儿遮了。折来休似年时。小窗能有高低。无顿许多香处，只消三两枝儿。"
            ]
        },
        {
            "title": "谒金门",
            "content": [
                "遮素月。云外金蛇明灭。翻树啼鸦声未彻。雨声惊落叶。宝蜡成行嫌热。玉腕藕花谁雪。流水高山弦断绝。怒蛙声自咽。"
            ]
        },
        {
            "title": "点绛唇",
            "content": [
                "身後功名，古来不换生前醉。青鞋自喜。不踏长安市。竹外僧归，路指霜锺寺。孤鸿起。丹青手里。剪破松江水。"
            ]
        },
        {
            "title": "卜算子 为人赋荷花",
            "content": [
                "红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。"
            ]
        },
        {
            "title": "卜算子 闻李正之茶马讣音",
            "content": [
                "欲行且起行，欲坐重来坐。坐坐行行有倦时，更枕闲书卧。病是近来身，懒是从前我。静扫瓢泉竹树阴，且凭随缘过。"
            ]
        },
        {
            "title": "鹧鸪天",
            "content": [
                "一片归心拟乱云。春来谙尽恶黄昏。不堪向晚檐前雨，又待今宵滴梦魂。炉烬冷，鼎香氛。酒寒谁遣为重温。何人柳外横双笛，客耳那堪不忍闻。"
            ]
        },
        {
            "title": "东坡引",
            "content": [
                "玉纤弹旧怨。还敲绣屏面。清歌目送西风雁。雁行吹字断。雁行吹字断。夜深拜月，琐窗西畔。但桂影、空阶满。翠帏自掩无人见。罗衣宽一半。罗衣宽一半。"
            ]
        },
        {
            "title": "洞仙歌",
            "content": [
                "松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。仙人琼海上，握手当年，笑许君携半山去。劖叠嶂，卷飞泉，洞府凄凉，又却怪、先生多取。怕夜半、罗浮有时还，好长把云烟，再三遮住。"
            ]
        },
        {
            "title": "哨遍",
            "content": [
                "池上主人，人适忘鱼，鱼适还忘水。洋洋乎，翠藻青萍里。想鱼兮、无便於此。尝试思，庄周正谈两事。一明豕虱一羊蚁。说蚁慕於膻，於蚁弃知，又说於羊弃意。甚虱焚於豕独忘之。却骤说於鱼为得计。千古遗文，我不知言，以我非子。子固非鱼，噫。鱼之为计子焉知。河水深且广，风涛万倾堪依。有网罟如云，鹈鹕成阵，过而留泣计应非。其外海茫茫，下有龙伯，饥时一啖千里。更任公五十犗为饵。使海上人人厌腥味。似鲲鹏、变化能几。东游入海，此计直以命为嬉。古来谬算狂图，五鼎烹死，指为平地。嗟鱼欲事远游时。请三思而行可矣。"
            ]
        },
        {
            "title": "洞仙歌",
            "content": [
                "旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。"
            ]
        },
        {
            "title": "雨中花慢",
            "content": [
                "马上三年，醉帽吟鞭，锦囊诗卷长留。怅溪山旧管，风月新收。明便关河杳杳，去应日月悠悠。笑千篇索价，未抵蒲萄，五斗凉州。停云老子，有酒盈尊，琴书端可消忧。浑未办、倾身一饱，淅米矛头。心似伤弓塞雁，身如喘月吴牛。晚天凉也，月明谁伴，吹笛南楼。"
            ]
        },
        {
            "title": "临江仙",
            "content": [
                "莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。天作高山谁得料，解嘲试倩扬雄。君看当日仲尼穷。从人贤子贡，自欲学周公。"
            ]
        },
        {
            "title": "满江红",
            "content": [
                "我对君侯，长怪见、两眉阴德。更长梦、玉皇金阙，姓名仙籍。旧岁炊烟浑欲断，被公扶起千人活。算胸中、除却五车书，都无物。溪左右，山南北。花远近，云朝夕。看风流杖屦，苍髯如戟。种柳已成陶令宅，散花更满维摩室。劝人间、且住五千年，如金石。"
            ]
        },
        {
            "title": "鹧鸪天",
            "content": [
                "欲上高楼去避愁。愁还随我上高楼。经行几处江山改，多少亲朋尽白头。归休去，去归休。不成人总要封侯。浮云出处元无定，得似浮云也自由。"
            ]
        },
        {
            "title": "玉蝴蝶",
            "content": [
                "贵贱偶然，浑似随风帘幌，篱落飞花。空使儿曹，马上羞面频遮。向空江、谁捐玉珮，寄离恨、应折疏麻。暮云多。佳人何处，数尽归鸦。侬家。生涯蜡屐，功名破甑，交友抟沙。往日曾论，渊明似胜卧龙些。记从来、人生行乐，休更问、日饮亡何。快堪呵。裁诗未稳，得酒良佳。"
            ]
        },
        {
            "title": "洞仙歌",
            "content": [
                "婆娑欲舞，怪青山欢喜。分得清溪半篙水。记平沙鸥鹭，落日渔樵，湘江上，风景依然如此。东篱多种菊，待学渊明，酒兴诗情不相似。十里涨春波，一棹归来，只做个、五湖范蠡。是则是、一般弄扁舟，争知道，他家有个西子。"
            ]
        },
        {
            "title": "瑞鹤仙",
            "content": [
                "片帆何太急。望一点须臾，去天咫尺。舟人好看客。似三峡风涛，嵯峨剑戟。溪南溪北。正遐想、幽人泉石。看渔憔、指点危楼，却羡舞筵歌席。叹息。山林锺鼎，意倦情迁，本无欣戚。转头陈迹。飞鸟外，晚烟碧。问谁怜旧日，南楼老子，最爱月明吹笛。到而今、扑面黄尘，欲归未得。"
            ]
        },
        {
            "title": "谒金门",
            "content": [
                "山吐月。画烛从教风灭。一曲瑶琴才听彻。金蕉三两叶。骤雨微凉还热。似欠舞琼歌雪。近日醉乡音问绝。有时清泪咽。"
            ]
        },
        {
            "title": "归朝欢",
            "content": [
                "万里康成西走蜀。药市船归书满屋。有时光彩射星躔，何人汉简雠天禄。好之宁有足。请看良贾藏金玉。记斯文，千年未丧，四壁闻丝竹。试问辛勤携一束。何似牙签三万轴。古来不作借人痴，有朋只就云窗读。忆君清梦熟。觉来笑我便便腹。倚危楼，人间何处，扫地八风曲。"
            ]
        },
        {
            "title": "永遇乐",
            "content": [
                "烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。"
            ]
        },
        {
            "title": "永遇乐",
            "content": [
                "怪底寒梅，一枝雪里，直恁愁绝。问讯无言，依稀似妒，天上飞英白。江山一夜，琼瑶万顷，此段如何妒得。细看来，风流添得，自家越样标格。晓来楼上，对花临镜，学作半妆宫额。著意争妍，那知却有，人妒花颜色。无情休问，许多般事，且自访梅踏雪。待行过溪桥，夜半更邀素月。"
            ]
        },
        {
            "title": "喜迁莺",
            "content": [
                "暑风凉月。爱亭亭无数，绿衣持节。掩冉如羞，参差似妒，拥出芙渠花发。步衬潘娘堪恨，貌比六郎谁洁。添白鹭，晚晴时，公子佳人并列。休说。搴木末。当日灵均，恨与君王别。心阻媒劳，交疏怨极，恩不甚兮轻绝。千古离骚文字，芳至今犹未歇。都休问，但千杯快饮，露荷翻叶。"
            ]
        },
        {
            "title": "江神子/江城子",
            "content": [
                "两轮屋角走如梭。太忙些。怎禁他。拟倩何人，天上劝羲娥。何似从容来小住，倾美酒，听高歌。人生今古不须磨。积教多。似尘沙。未必坚牢，划地事堪嗟。漫道长生学不得，学得後，待如何。"
            ]
        },
        {
            "title": "江神子/江城子",
            "content": [
                "簟铺湘竹帐垂纱。醉眠些。梦天涯。一枕惊回，水底沸鸣蛙。借问喧天成鼓吹，良自苦，为官哪。心空喧静不争多。病维摩。意云何。扫地烧香，且看散天花。斜日绿阴枝上噪，还又问，是蝉麽。"
            ]
        },
        {
            "title": "行香子",
            "content": [
                "少日尝闻。富不如贫。贵不如、贱者长存。由来至乐，总属闲人。且饮瓢泉，弄秋水，看停云。岁晚情亲。老语弥真。记前时、劝我殷勤。都休殢酒，也莫论文。把相牛经，种鱼法，教儿孙。"
            ]
        },
        {
            "title": "沁园春",
            "content": [
                "甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势駸駸更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。"
            ]
        },
        {
            "title": "念奴娇",
            "content": [
                "君诗好处，似邹鲁儒家，还有奇节。下笔如神强压韵，遗恨都无毫发。灸手炎来，掉头冷去，无限长安客。丁宁黄菊，未消勾引蜂蝶。天上绛阙清都，听君归去，我自癯山泽。人道君才刚百炼，美玉都成泥切。我爱风流，醉中颠倒，丘壑胸中物。一杯相属，莫孤风月今夕。"
            ]
        },
        {
            "title": "念奴娇",
            "content": [
                "龙山何处，记当年高会，重阳佳节。谁与老兵供一笑，落帽参军华发。莫倚忘怀，西风也会，点检尊前客。凄凉今古，眼中三两飞蝶。须信采菊东篱，高情千载，只有陶彭泽。爱说琴中如得趣，弦上何劳声切。试把空杯，翁还肯道，何必杯中物。临风一笑，请翁同醉今夕。"
            ]
        },
        {
            "title": "婆罗门引",
            "content": [
                "龙泉佳处，种花满县却东归。腰间玉若金累。须信功名富贵，长与少年期。怅高山流水，古调今悲。卧龙暂而。算天上、有人知。最好五十学易，三百篇诗。男儿事业，看一日、须有致君时。端的了、休更寻思。"
            ]
        },
        {
            "title": "水调歌头",
            "content": [
                "高马勿捶面，千里事难量。长鱼变化云雨，无使寸鳞伤。一壑一丘吾事，一斗一石皆醉，风月几千场。须作猬毛磔，笔作剑锋长。我怜君，痴绝似，顾长康。纶巾羽扇颠倒，又似竹林狂。解道澄江如练，准备停云堂上，千首买秋光。怨调为谁赋，一斛贮槟榔。"
            ]
        },
        {
            "title": "水调歌头",
            "content": [
                "唤起子陆子，经德问何如。万锺於我何有，不负古人书。闻道千章松桂，剩有四时柯叶，霜雪岁寒馀。此是瑱山境，还似象山无。耕也馁，学也禄，孔子徒。青衫毕竟升斗，此意正关渠。天地清宁高下，日月东西寒暑，何用著工夫。两字君勿惜，借我榜吾庐。"
            ]
        },
        {
            "title": "水调歌头",
            "content": [
                "万事几时足，日月自西东。无穷宇宙，人是一粟太仓中。一葛一裘经岁，一钵一瓶终日，老子旧家风。更著一杯酒，梦觉大槐宫。记当年，吓腐鼠，叹冥鸿。衣冠神武门外，惊倒几儿童。休说须弥芥子，看取鵾鹏斥鷃，小大若为同。君欲论齐物，须访一枝翁。"
            ]
        },
        {
            "title": "水调歌头",
            "content": [
                "木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。"
            ]
        },
        {
            "title": "水调歌头",
            "content": [
                "十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检歌舞了，琴罢更围棋。王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。"
            ]
        },
        {
            "title": "水龙吟",
            "content": [
                "老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有、归来意。须信此翁未死。到如今、凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。"
            ]
        },
        {
            "title": "念奴娇",
            "content": [
                "看公风骨，似长松磊落，多生奇节。世上儿曹都蓄缩，冻芋旁堆秋瓞。结屋溪头，境随人胜，不是江山别。紫云如阵，妙歌争唱新阕。尊酒一笑相逢，与公臭味，菊茂兰须悦。天上四时调玉烛，万事宜询黄发。看取东归，周家叔父，手把元龟说。祝公长似，十分今夜明月。"
            ]
        },
        {
            "title": "贺新郎",
            "content": [
                "高阁临江渚。访层城、空馀旧迹，黯然怀古。画栋珠帘当日事，不见朝云暮雨。但遗意、西山南浦。天宇修眉浮新绿，映悠悠、潭影长如故。空有恨，奈何许。王郎健笔夸翘楚。到如今、落霞孤鹜，竞传佳句。物换星移知几度，梦想珠歌翠舞。为徙倚、阑干凝伫。目断平芜苍波晚，快江风、一瞬澄襟暑。谁共饮，有诗侣。"
            ]
        },
        {
            "title": "醉翁操",
            "content": [
                "长松。之风。如公。肯余从。山中。人心与吾兮谁问。湛湛千里之江。上有枫。噫，送子东。望君之门兮九重。女无悦己，谁适为容。不龟手药，或一朝兮取封。昔与游兮皆童。我独穷兮今翁。一鱼兮一龙。劳心兮忡忡。噫，命与时逢。子取之食兮万锺。"
            ]
        },
        {
            "title": "水调歌头",
            "content": [
                "我志在寥阔，畴昔梦登天。摩挲素月，人世俯仰已千年。有客骖麟并凤，云遇青山赤壁，相约上高寒。酌酒援北斗，我亦虱其间。少歌曰，神甚放，形则眠。鸿鹄一再高举，天地睹方圆。欲重歌兮梦觉，推枕惘然独念，人事底亏全。有美人可语，秋水隔娟娟。"
            ]
        },
        {
            "title": "贺新郎",
            "content": [
                "曾与东山约。为鯈鱼、从容分得，清泉一勺。堪笑高人读书处，多少松窗竹阁。甚长被、游人占却。万卷何言达时用，士方穷、早与人同乐。新种得，几花药。山头怪石蹲秋鹗。俯人间、尘埃野马，孤撑高攫。拄杖危亭扶未到，已觉云生两脚。更换却、朝来毛发。此地千年曾物化，莫呼猿、且自多招鹤。吾亦有，一丘壑。"
            ]
        },
        {
            "title": "贺新郎",
            "content": [
                "路入门前柳。到君家、悠然细说，渊明重九。岁晚凄其无诸葛，惟有黄花入手。更西风、东篱依旧。斗顿南山高如许，是先生、拄杖归来後。山不记，何年有。是中不减康庐秀。倩西风、为君唤起，翁能来否。鸟倦飞还平林去，云肯无心出岫。剩准备、新诗几首。欲辨忘言当年意，慨遥遥、我去羲农久。天下事，可无酒。"
            ]
        },
        {
            "title": "贺新郎",
            "content": [
                "逸气轩眉宇。似王良、轻车熟路，骅骝欲舞。我觉君非池中物，咫尺蛟龙云雨。时与命、犹须天付。兰佩芳菲无人问，叹灵均、欲向重华诉。空壹郁，共谁语。儿曹不料扬雄赋。怪当年、甘泉误说，青葱玉树。风引船回沧溟阔，目断三山伊阻。但笑指、吾庐何许。门外苍官千百辈，尽堂堂、八尺须髯古。谁载酒，带湖去。"
            ]
        },
        {
            "title": "贺新郎",
            "content": [
                "拄杖重来约。对东风、洞庭张乐，满空箫勺。巨海拔犀头角出，来向此山高阁。尚两两、三三前却。老我伤怀登临际，问何方、可以平哀乐。唯酒是，万金药。劝君且作横空鹗。便休论、人间腥腐，纷纷乌攫。九万里风斯在下，翻覆云头雨脚。更直上、崑崙濯发。好卧长虹陂十里，是谁言、听取双黄鹤。推翠影，浸云壑。"
            ]
        },
        {
            "title": "柳梢青",
            "content": [
                "莫炼丹难。黄河可塞，金可成难。休辟谷难。吸风饮露，长忍饥难。劝君莫远游难。何处有、西王母难。休采药难。人沈下土，我上天难。"
            ]
        },
        {
            "title": "菩萨蛮",
            "content": [
                "葛巾自向沧浪濯。朝来漉酒那堪著。高树莫鸣蝉。晚凉秋水眠。竹床能几尺。上有华胥国。山上咽飞泉。梦中琴断弦。"
            ]
        },
        {
            "title": "贺新郎",
            "content": [
                "下马东山路。恍临风、周情孔思，悠然千古。寂寞东家丘何在，缥缈危亭小鲁。试重上、岩岩高处。更忆公归西悲日，正濛濛、陌上多零雨。嗟费却，几章句。谢安雅志还成趣。记风流、中年怀抱，长携歌舞。政尔良难君臣事，晚听秦筝声苦。快满眼、松篁千亩。把似渠垂功名泪，算何如、且作溪山主。双白鸟，又飞去。"
            ]
        },
        {
            "title": "水龙吟",
            "content": [
                "被公惊倒瓢泉，倒流三峡词源泻。长安纸贵，流传一字，千金争舍。割肉怀归，先生自笑，又何廉也。但衔杯莫问，人间岂有，如孺子、长贫者。谁识稼轩心事，似风乎、舞雩之下。回头落日，苍茫万里，尘埃野马。更想隆中，卧龙千尺，高吟才罢。倩何人与问，雷鸣瓦釜，甚黄锺哑。"
            ]
        },
        {
            "title": "菩萨蛮",
            "content": [
                "游人占却岩中屋。白云只向檐头宿。谁解探玲珑。青山十里空。松篁通一径。噤嘇山花冷。今古几千年。西乡小有天。"
            ]
        },
        {
            "title": "菩萨蛮",
            "content": [
                "看灯元是菩提叶。依然会说菩提法。法似一灯明。须叟千万灯。灯边花更满。谁把空花散。说与病维摩。而今天女歌。"
            ]
        },
        {
            "title": "贺新郎",
            "content": [
                "濮上看垂钓。更风流、羊裘泽畔，精神孤矫。楚汉黄金公卿印，比著渔竿谁小。但过眼、才堪一笑。惠子焉知濠梁乐，望桐江、千丈高台好。烟雨外，几鱼鸟。古来如许高人少。细平章、两翁似与，巢由同调。已被尧知方洗耳，毕竟尘污人了。要名字、人间如扫。我爱蜀庄沈冥者，解门前、不使徵书到。君为我，画三老。"
            ]
        },
        {
            "title": "菩萨蛮",
            "content": [
                "万金不换囊中术。上医元自能医国。软语到更阑。绨袍范叔寒。江头杨柳路。马踏春风去。快趁两三杯。河豚欲上来。"
            ]
        },
        {
            "title": "清平乐",
            "content": [
                "春宵睡重。梦里还相送。枕畔起寻双玉凤。半日才知是梦。一从卖翠人还。又无音信经年。却把泪来做水，流也流到伊边。"
            ]
        },
        {
            "title": "菩萨蛮",
            "content": [
                "画楼影蘸清溪水。歌声响彻行云里。帘幕燕双双。绿杨低映窗。曲中特地误。要试周郎顾。醉里客魂消。春风大小乔。"
            ]
        },
        {
            "title": "清平乐",
            "content": [
                "东园向晓。阵阵西风好。唤起仙人金小小。翠羽玲珑装了。一枝沈畔开时。罗帏翠幕低垂。恁地十分遮护，打窗早有蜂儿。"
            ]
        },
        {
            "title": "河渎神",
            "content": [
                "芳草绿萋萋。断肠绝浦相思。山头人望翠云旗。蕙香佳酒君归。惆怅画檐双燕舞。东风吹散灵雨。香火冷残箫鼓。斜阳门外今古。"
            ]
        },
        {
            "title": "朝中措 夜深残月过山房",
            "content": [
                "夜深残月过山房。睡觉北窗凉。起绕中庭独步，一天星斗文章。朝来客话，山林锺鼎，那处难忘。君向沙头细问，白鸥知我行藏。"
            ]
        },
        {
            "title": "乌夜啼",
            "content": [
                "晚花露叶风条。燕飞高。行过长廊西畔、小红桥。歌再起，人再舞，酒才消。更把一杯重劝、摘樱桃。"
            ]
        },
        {
            "title": "昭君怨",
            "content": [
                "人面不如花面。花到开时重见。独倚小阑干。许多山。落叶西风时候。人共青山都瘦。说道梦阳台。几曾来。"
            ]
        },
        {
            "title": "浣溪沙",
            "content": [
                "总把平生入醉乡。大都三万六千场。今古悠悠多少事，莫思量。微有寒些春雨好，更无寻处野花香。年去年来还又笑，燕飞忙。"
            ]
        },
        {
            "title": "贺新郎",
            "content": [
                "听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。"
            ]
        },
        {
            "title": "无题",
            "content": [
                "年年团扇怨秋风。愁绝宝杯空。山下卧龙丰度，台前戏马英雄。而今休矣，花残人似，人老花同。莫怪东篱韵减，只今丹桂香浓。"
            ]
        },
        {
            "title": "浣溪沙",
            "content": [
                "花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。"
            ]
        },
        {
            "title": "浣溪沙",
            "content": [
                "北陇田高踏水频。西溪禾早已尝新。隔墙沽酒□纤鳞。忽有微凉何处雨，更无留影霎时云。卖瓜声过竹边村。"
            ]
        },
        {
            "title": "浣溪沙",
            "content": [
                "强欲加餐竟未佳。只宜长伴病僧斋。心似风吹香篆过，也无灰。山上朝来云出岫，随风一去未曾回。次第前村行雨了，合归来。"
            ]
        },
        {
            "title": "浣溪沙",
            "content": [
                "艳杏夭桃两行排。莫携歌舞去相催。次第未堪供醉眼，去年栽。春意才从梅里过，人情都向柳边来。咫尺东家还又有，海棠开。"
            ]
        },
        {
            "title": "浣溪沙",
            "content": [
                "新葺茅檐次第成。青山恰对小窗横。去年曾共燕经营。病怯杯盘甘止酒，老依香火苦翻经。夜来依旧管弦声。"
            ]
        },
        {
            "title": "浣溪沙",
            "content": [
                "细听春山杜宇啼。一声声是送行诗。朝来白鸟背人飞。对郑子真岩石卧，趁陶元亮菊花期。而今堪诵北山移。"
            ]
        },
        {
            "title": "浣溪沙",
            "content": [
                "台倚崩崖玉灭瘢。青山却作捧心颦。远林烟火几家村。引入沧浪鱼得计，展成寥阔鹤能言。几时高处见层轩。"
            ]
        },
        {
            "title": "浣溪沙",
            "content": [
                "酒面低迷翠被重。黄昏院落月朦胧。堕髻啼妆孙寿醉，泥秦宫。试问花留春几日，略无人管雨和风。瞥向绿珠楼下见，坠残红。"
            ]
        },
        {
            "title": "浣溪沙",
            "content": [
                "寸步人间百尺楼。孤城春水一沙鸥。天风吹树几时休。突兀趁人山石狠，朦胧避路野花羞。人家平水庙东头。"
            ]
        },
        {
            "title": "菩萨蛮",
            "content": [
                "旌旗依旧长亭路。尊前试点莺花数。何处捧心颦。人间别样春。功名君自许。少日闻鸡舞。诗句到梅花。春风十万家。"
            ]
        },
        {
            "title": "鹧鸪天",
            "content": [
                "是处移花是处开。古今兴废几池台。背人翠羽偷鱼去，抱蕊黄须趁蝶来。掀老瓮，拨新醅。客来且尽两三杯。日高盘馔供何晚，市远鱼鲑买未回。"
            ]
        },
        {
            "title": "鹧鸪天",
            "content": [
                "不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。"
            ]
        },
        {
            "title": "清平乐",
            "content": [
                "少年痛饮。忆向吴江醒。明月团圆高树影。十里蔷薇水冷。大都一点宫黄。人间直恁芳芬。怕是九天风露，染教世界都香。"
            ]
        },
        {
            "title": "鹧鸪天",
            "content": [
                "老病那堪岁月侵。霎时光景值千金。一生不负溪山债，百药难治书史淫。随巧拙，任浮沈。人无同处面如心。不妨旧事从头记，要写行藏入笑林。"
            ]
        },
        {
            "title": "鹧鸪天",
            "content": [
                "翠盖牙签几百株。杨家姊妹夜游初。五花结队香如雾，一朵倾城醉未苏。闲小立，困相扶。夜来风雨有情无。愁红惨绿今宵看，却似吴宫教阵图。"
            ]
        },
        {
            "title": "太常引",
            "content": [
                "一轮秋影转金波。飞镜又重磨。把酒问姮娥。被白发、欺人奈何。乘风好去，长空万里，直下看山河。斫去桂婆娑。人道是、清光更多。"
            ]
        },
        {
            "title": "鹧鸪天",
            "content": [
                "占断雕栏只一株。春风费尽几工夫。天香夜染衣犹湿，国色朝酣酒未苏。娇欲语，巧相扶。不妨老干自扶疏。恰如翠幕高堂上，来看红衫百子图。"
            ]
        },
        {
            "title": "鹧鸪天",
            "content": [
                "谁共春光管日华。朱朱纷纷野蒿花。闲愁投老无多子，酒病而今较减些。山远近，路横斜。正无聊处管弦哗。去年醉处犹能记，细数溪边第几家。"
            ]
        },
        {
            "title": "鹧鸪天",
            "content": [
                "自古高人最可嗟。只因疏懒取名多。居山一似庚桑楚，种树真成郭橐驼。云子饭，水晶瓜。林间携客更烹茶。君归休矣吾忙甚，要看蜂儿趁晚衙。"
            ]
        },
        {
            "title": "鹧鸪天",
            "content": [
                "句里春风正剪裁。溪山一片画图开。轻鸥自趁虚船去，荒犬还迎野妇回。松菊竹，翠成堆。要擎残雪斗疏梅。乱鸦毕竟无才思，时把琼瑶蹴下来。"
            ]
        },
        {
            "title": "鹧鸪天",
            "content": [
                "病绕梅花酒不空。齿牙牢在莫欺翁。恨无飞雪青松畔，却放疏花翠叶中。冰作骨，玉为容。当年宫额鬓云松。直须烂醉烧银烛，横笛难堪一再风。"
            ]
        },
        {
            "title": "鹧鸪天",
            "content": [
                "点尽苍苔色欲空。竹篱茅舍要诗翁。花馀歌舞欢娱外，诗在经营惨澹中。听软语，笑衰容。一枝斜坠翠鬟松。浅颦轻笑谁堪醉，看取萧然林下风。"
            ]
        },
        {
            "title": "鹧鸪天",
            "content": [
                "石壁虚云积渐高。溪声绕屋几周遭。自从一雨花零乱，却爱微风草动摇。呼玉友，荐溪毛。殷勤野老苦相邀。杖藜忽避行人去，认是翁来却过桥。"
            ]
        },
        {
            "title": "鹧鸪天",
            "content": [
                "万事纷纷一笑中。渊明把菊对秋风。细看爽气今犹在，惟有南山一似翁。情味好，语言工。三贤高会古来同。谁知止酒停云老，独立斜阳数过鸿。"
            ]
        },
        {
            "title": "鹧鸪天",
            "content": [
                "鸡鸭成群晚不收。桑麻长过屋山头。有何不可吾方羡，要底都无饱便休。新柳树，旧沙洲。去年溪打那边流。自言此地生儿女，不嫁金家即聘周。"
            ]
        },
        {
            "title": "南歌子",
            "content": [
                "散发披襟处，浮瓜沈李杯。涓涓流水细侵阶。凿个池儿，唤个月儿来。画栋频摇动，红葵尽倒开。斗匀红粉照香腮。有个人人，把做镜儿猜。"
            ]
        },
        {
            "title": "武陵春",
            "content": [
                "桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓更扶头。"
            ]
        },
        {
            "title": "临江仙",
            "content": [
                "鼓子花开春烂漫，荒园无限思量。今朝拄杖过西乡。急呼桃叶渡，为看牡丹忙。不管昨宵风雨横，依然红紫成行。白头陪奉少年场。一枝簪不住，推道帽檐长。"
            ]
        },
        {
            "title": "临江仙",
            "content": [
                "一自酒情诗兴懒，舞裙歌扇阑珊。好天良夜月团团。杜陵真好事，留得一钱看。岁晚人欺程不识，怎教阿堵留连。杨花榆荚雪漫天。从今花影下，只看绿苔圆。"
            ]
        },
        {
            "title": "鹧鸪天",
            "content": [
                "翰墨诸君久擅场。胸中书传许多香。苦无丝竹衔杯乐，却看龙蛇落笔忙。闲意思，老风光。酒徒今有几高阳。黄花不怯秋风冷，只怕诗人两鬓霜。"
            ]
        },
        {
            "title": "品令",
            "content": [
                "更休说。便是个、住世观音菩萨。甚今年、容貌八十岁，见底道、才十八。莫献寿星香烛。莫祝灵龟椿鹤。只消得、把笔轻轻去，十字上、添一撇。"
            ]
        },
        {
            "title": "归朝欢",
            "content": [
                "山下千林花太俗。山上一枝看不足。春风正在此花边，菖蒲自蘸清溪绿。与花同草木。问谁风雨飘零速。莫怨歌，夜深岩下，惊动白云宿。病怯残年频自卜。老爱遗编难细读。苦无妙手画於菟，人间雕刻真成鹄。梦中人似玉。觉来更忆腰如束。许多愁，问君有酒，何不日丝竹。"
            ]
        },
        {
            "title": "踏莎行",
            "content": [
                "进退存亡，行藏用舍。小人请学樊须稼。衡门之下可栖迟，日之夕矣□□下。去卫灵公，遭桓司马。东西南北之人也。长沮粲溺耦而耕，丘何为是栖栖者。"
            ]
        },
        {
            "title": "鹧鸪天",
            "content": [
                "浓紫深红一画图。中间更著玉盘盂。先裁翡翠装成盖，更点胭脂染透酥。香潋滟，锦模糊。主人长得醉功夫。莫携弄玉栏边去，羞得花枝一朵无。"
            ]
        },
        {
            "title": "玉蝴蝶",
            "content": [
                "古道行人来去，香红满树，风雨残花。望断青山，高处都被云遮。客重来、风流觞咏，春已去、光景桑麻。苦无多。一条垂柳，两个啼鸦。人家。疏疏翠竹，阴阴绿树，浅浅寒沙。醉兀篮舆，夜来豪饮太狂些。到如今、都齐醒却，只依旧、无奈愁何。试听呵。寒食近也，且住为佳。"
            ]
        },
        {
            "title": "破阵子",
            "content": [
                "宿麦畦中雉鷕，柔桑陌上蚕生。骑火须防花月暗，玉唾长携彩笔行。隔墙人笑声。莫说弓刀事业，依然诗酒功名。千载图中今古事，万石溪头长短亭。小塘风浪平。"
            ]
        },
        {
            "title": "鹧鸪天",
            "content": [
                "掩鼻人间臭腐场。古来惟有酒偏香。自从归住云烟畔，直到而今歌舞忙。呼老伴，共秋光。黄花何事避重阳。要知烂熳开时节，直待西风一夜霜。"
            ]
        },
        {
            "title": "定风波",
            "content": [
                "莫望中州叹黍离。元和圣德要君诗。老去不堪谁似我。归卧。青山活计费寻思。谁筑诗墙高十丈。直上。看君斩将更搴旗。歌舞正浓还有语。记取。须髯不似少年时。"
            ]
        },
        {
            "title": "鹧鸪天",
            "content": [
                "聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱。东湖春水碧连天。明朝放我东归去，後夜相思月满船。"
            ]
        },
        {
            "title": "破阵子",
            "content": [
                "少日春风满眼，而今秋叶辞柯。便好消磨心下事，莫忆寻常醉後歌。可怜白发多。明日扶头颠倒，倩谁伴舞婆娑。我定思君拼瘦损，君不思兮可奈何。天寒将息呵。"
            ]
        },
        {
            "title": "玉楼春",
            "content": [
                "三三两两谁家女。听取鸣禽枝上语。提壶沽酒已多时，婆饼焦时须早去。醉中忘却来时路。借问行人家住处。只寻古庙那边行，更过溪南乌桕树。"
            ]
        },
        {
            "title": "行香子",
            "content": [
                "云岫如簪。野涨挼蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发鬖鬖。他年来种，万桂千杉。听小绵蛮，新格磔，旧呢喃。"
            ]
        },
        {
            "title": "行香子",
            "content": [
                "好雨当春。要趁归耕。况而今、已是清明。小窗坐地，侧听檐声。恨夜来风，夜来月，夜来云。花絮飘零。莺燕丁宁。怕妨侬、湖上闲行。天心肯後，费甚心情。放霎时阴，霎时雨，霎时晴。"
            ]
        },
        {
            "title": "浪淘沙",
            "content": [
                "身世酒杯中。万事皆空。古来三五个英雄。雨打风吹何处是，汉殿秦宫。梦入少年丛。歌舞匆匆。老僧夜半误鸣钟。惊起西窗眠不得，卷地西风。"
            ]
        },
        {
            "title": "婆罗门引",
            "content": [
                "绿阴啼鸟，阳关未彻早催归。歌珠凄断累累。回首海山何处，千里共襟期。叹高山流水，弦断堪悲。中心怅而。似风雨、落花知。更拟停云君去，细□陶诗。见君何日，待琼林、宴罢醉归时。人争看、宝马来思。"
            ]
        },
        {
            "title": "夜游宫",
            "content": [
                "几个相知可喜。才厮见、说山说水。颠倒烂熟只这是。怎奈向，一回说，一回美。有个尖新底。说底话、非名即利。说得口乾罪过你。且不罪，俺略起，去洗耳。"
            ]
        },
        {
            "title": "婆罗门引",
            "content": [
                "落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。东风摇荡，似杨柳、十五女儿腰。人共柳、那个无聊。"
            ]
        },
        {
            "title": "小重山",
            "content": [
                "绿涨连云翠拂空。十分风月处，著衰翁。垂杨影断岸西东。君恩重，教且种芙蓉。十里水晶宫。有时骑马去，笑儿童。殷勤却谢打头风。船儿住，且醉浪花中。"
            ]
        },
        {
            "title": "浣溪沙",
            "content": [
                "草木於人也作疏。秋来咫尺共荣枯。空山晚翠孰华余。孤竹君穷犹抱节，赤松子嫩已生须。主人相爱肯留无。"
            ]
        },
        {
            "title": "锦帐春 席上和杜叔高",
            "content": [
                "春色难留，酒杯常浅。把旧恨、新愁相间。五更风，千里梦，看飞红几片。这般庭院。几许风流，几般娇懒。问相见、何如不见。燕飞忙，莺语乱。恨重帘不卷。翠屏平远。"
            ]
        },
        {
            "title": "感皇恩",
            "content": [
                "案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经□草。江河流日夜，何时了。"
            ]
        },
        {
            "title": "念奴娇",
            "content": [
                "为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。"
            ]
        },
        {
            "title": "念奴娇",
            "content": [
                "未须草草，赋梅花，多少骚人词客。总被西湖林处士，不肯分留风月。疏影横斜，暗香浮动，□□春消息。尚馀花品，未忝今古人物。看取香月堂前，岁寒相对，楚两龚之洁。自与诗家成一种，不系南昌仙籍。怕是当年，香山老子，姓白来江国。谪仙人，字太白，还又名白。"
            ]
        },
        {
            "title": "哨遍",
            "content": [
                "一壑自专，五柳笑人，晚乃归田里。问谁知、几者动之微。望飞鸿、冥冥天际。论妙理。浊醪正堪长醉。从今自酿躬耕米。嗟美恶难齐，盈虚如代，天耶何必人知。试回头五十九年非。似梦里欢娱觉来悲。夔乃怜蚿，谷亦亡羊，算来何异。嘻。物讳穷时。丰狐文豹罪因皮。富贵非吾愿，皇皇乎欲何之。正万籁都沈，月明中夜，心弥万里清如水。却自觉神游，归来坐对，依稀淮岸江涘。看一时鱼鸟忘情喜。会我已忘机更忘己。又何曾物我相视。非会濠梁遗意，要是吾非子。但教河伯、休惭海若，大小均为水耳。世间喜愠更何其。笑先生三仕三已。"
            ]
        },
        {
            "title": "哨遍",
            "content": [
                "蜗角斗争，左触右蛮，一战连千里。君试思、方寸此心微。总虚空、并包无际。喻此理。何言泰山毫末，从来天地一稊米。嗟大小相形，鸠鹏自乐，之二虫又何知。记跖行仁义孔丘非。更殇乐长年老彭悲。火鼠论寒，冰蚕语热，定谁同异。噫。贵贱随时。连城才换一羊皮。谁与齐万物，庄周吾梦见之。正商略遗篇，翩然顾笑，空堂梦觉题秋水。有客问洪河，百川灌雨，泾流不辨涯涘。於是焉河伯欣然喜。以天下之美尽在己。渺沧溟望洋东视。逡巡向若惊叹，谓我非逢子。大方达观之家，未免长见，犹然笑耳。北堂之水几何其。但清溪一曲而已。"
            ]
        },
        {
            "title": "沁园春",
            "content": [
                "我见君来，顿觉吾庐，溪山美哉。怅平生肝胆，都成楚越，只今胶膝，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始开。向松间乍可，从他喝道，庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。"
            ]
        },
        {
            "title": "贺新郎",
            "content": [
                "绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。"
            ]
        },
        {
            "title": "行香子",
            "content": [
                "白露园蔬。碧水溪鱼。笑先生、网钓还锄。小窗高卧，风展残书。看北移山，盘谷序，辋川图。白饭青刍。赤脚长须。客来时、酒尽重沽。听风听雨，吾爱吾庐。笑本无心，刚自瘦，此君疏。"
            ]
        },
        {
            "title": "贺新郎",
            "content": [
                "翠浪吞平野。挽天河、谁来照影，卧龙山下。烟雨偏宜晴更好，约略西施未嫁。待细把、江山图画。千顷光中堆滟澦，似扁舟、欲下瞿塘马。中有句，浩难写。诗人例入西湖社。记风流、重来手种，绿阴成也。陌上游人夸故国，十里水晶台榭。更夏道、横空清夜。粉黛中□歌妙曲，问当年、鱼鸟无存者。堂上燕，又长夏。"
            ]
        },
        {
            "title": "雨中花慢",
            "content": [
                "旧雨常来，今□不来，佳人偃蹇谁留。幸山中芋栗，今岁全收。贫贱交情落落，古今吾道悠悠。怪新来却见，文反离骚，诗□秦州。功名只道，无之不乐，那知有更堪忧。怎奈向、儿曹抵死，唤不回头。石卧山前认虎，蚁喧床下闻牛。为谁西望，凭栏一饷，却下层楼。"
            ]
        },
        {
            "title": "水调歌头",
            "content": [
                "四坐且勿语，听我醉中吟。池塘春草未歇，高树变鸣禽。鸿雁初飞江上，蟋蟋还来床下，时序百年心。谁要卿料理，山水有清音。欢多少，歌长短，酒浅深。而今已不如昔，後定不如今。闲处直须行乐，良夜更教秉烛，高会惜分阴。白发短如许，黄菊倩谁簪。"
            ]
        },
        {
            "title": "南乡子",
            "content": [
                "无处著春光。天上飞来诏十行。父老欢呼童稚舞，前江。千载周家孝义乡。草木尽芬芳。更觉溪头水也香。我道乌头门侧畔，诸郎。准备他年昼锦堂。"
            ]
        },
        {
            "title": "贺新郎",
            "content": [
                "甚矣吾衰矣。怅平生、交游零落，只今馀几。白发空垂三千丈，一笑人间万事。问何物、能令公喜。我见青山多妩媚，料青山、见我应如是。情与貌，略相似。一尊搔首东窗里。想渊明、停云诗就，此时风味。江左沈酣求名者，岂识浊醪妙理。回首叫、云飞风起。不恨古人吾不见，恨古人、不见吾狂耳。知我者，二三子。"
            ]
        },
        {
            "title": "西江月",
            "content": [
                "人道偏宜歌舞，天教只入丹青。喧天画鼓要他听。把著花枝不应。何处娇魂瘦影，向来软语柔情。有时醉里唤卿卿。却被傍人笑问。"
            ]
        },
        {
            "title": "沁园春",
            "content": [
                "杯汝知乎，酒泉罢侯，鸱夷乞骸。更高阳入谒，都称齑臼，杜康初筮，正得云雷。细数从前，不堪余恨，岁月都将曲糵埋。君诗好，似提壶却劝，沽酒何哉。君言病岂无媒。似壁上雕弓蛇暗猜。记醉眠陶令，终全至乐，独醒屈子，未免沈灾。欲听公言，惭非勇者，司马家儿解覆杯。还堪笑，借今宵一醉，为故人来。"
            ]
        },
        {
            "title": "水龙吟",
            "content": [
                "昔时曾有佳人，翩然绝世而独立。未论一顾倾城，再顾又倾人国。宁不知其，倾城倾国，佳人难得。看行云行雨，朝朝暮暮，阳台下、襄王侧。堂上更阑烛灭。记主人、留髡送客。合尊促坐，罗襦襟解，微闻芗泽。当此之时，止乎礼义，不淫其色。但□□□□，啜其泣矣，又何嗟及。"
            ]
        },
        {
            "title": "贺新郎",
            "content": [
                "觅句如东野。想钱塘、风流处士，水仙祠下。更隐小孤烟浪里，望断彭郎欲嫁。是一色、空濛难画。谁解胸中吞云梦，试呼来、草赋看司马。须更把，上林写。鸡豚旧日渔樵社。问先生、带湖春涨，几时归也。为爱琉璃三万顷，正卧水亭烟榭。对玉塔、微澜深夜。雁鹜如云休报事，被诗逢敌手皆勍者。春草梦，也宜夏。"
            ]
        },
        {
            "title": "水调歌头",
            "content": [
                "我亦卜居者，岁晚望三闾。昂昂千里，泛泛不作水中凫。好在书携一束，莫问家徒四壁，往日置锥无。借车载家具，家具少於车。舞乌有，歌亡是，饮子虚。二三子者爱我，此外故人疏。幽事欲论谁共，白鸥飞来似可，忽去复何如。群鸟欣有托，吾亦爱吾庐。"
            ]
        },
        {
            "title": "水调歌头",
            "content": [
                "相公倦台鼎，要伴赤松游。高牙千里东下，笳鼓万貔貅。试问东山风月，更著中年丝竹，留得谢公不。孺子宅边水，云影自悠悠。占古语，方人也，正黑头。穹龟突兀千丈，石打玉溪流。金印沙堤时节，画栋珠帘云雨，一醉早归休。贱子亲再拜，西北有神州。"
            ]
        },
        {
            "title": "木兰花慢",
            "content": [
                "路傍人怪问，此隐者、姓陶不。堪黄菊如云，朝吟暮醉，唤不回头。纵无酒成怅望，只东篱、搔首亦风流。与客朝餐一笑，落英饱便归休。古来尧舜有巢由。江海去悠悠。待说与佳人，种成香草，莫怨灵修。我无可无不可，意先生、出处有如丘。闻道问津人过，杀鸡为黍相留。"
            ]
        },
        {
            "title": "江神子/江城子",
            "content": [
                "乱云扰扰水潺潺。笑溪山。几时闲。更觉桃源，人去隔仙凡。万壑千岩楼外雪，琼作树，玉为栏。倦游回首且加餐。短篷寒。画图间。见说娇颦，拥髻待君看。二月东湖湖上路，官柳嫩，野梅残。"
            ]
        },
        {
            "title": "最高楼",
            "content": [
                "君听取，尺布尚堪缝。斗粟也堪舂。人间朋友犹能合，古来兄弟不相容。棣华诗，悲二叔，吊周公。长叹息、脊令原上急。重叹息、豆萁煎正泣。形则异，气应同。周家五世将军後，前江千载义居风。看明朝，丹凤诏，紫泥封。"
            ]
        },
        {
            "title": "声声慢",
            "content": [
                "停云霭霭，八表同昏，尽日时雨濛濛。搔首良朋，门前平陆成江。春醪湛湛独抚，限弥襟、闲饮东窗。空延伫，恨舟车南北，欲往何从。叹息东园佳树，列初荣枝叶，再兢春风。日月于征，安得促席从容。翩翩何处飞鸟，息庭树、好语和同。当年事，问几人、亲友似翁。"
            ]
        },
        {
            "title": "满庭芳",
            "content": [
                "西崦斜阳，东江流水，物华不为人留。铮然一叶，天下已知秋。屈指人间得意，问谁是、骑鹤扬州。君知我，从来雅意，未老已沧州。无穷身外事，百年能几，一醉都休。恨儿曹抵死，谓我心忧。况有溪山杖屦，阮籍辈、须我来游。还堪笑，机心早觉，海上有惊鸥。"
            ]
        },
        {
            "title": "感皇恩",
            "content": [
                "富贵不须论，公应自有。且把新词祝公寿。当年仙桂，父子同攀希有。人言金殿上，他年又。冠冕在前，周公拜手。同日催班鲁公後。此时人羡，绿鬓朱颜依旧。亲朋来贺喜，休辞酒。"
            ]
        },
        {
            "title": "满庭芳",
            "content": [
                "倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙、鼓吹荒池。文章手，直须补衮，藻火粲宗彝。痴儿。公事了，吴蚕缠绕，自吐馀丝。幸一枝粗稳，三径新治。且约湖边风月，功名事、欲使谁知。都休问，英雄千古，荒草没残碑。"
            ]
        },
        {
            "title": "蓦山溪",
            "content": [
                "小桥流水，欲下前溪去。唤取故人来，伴先生、风烟杖屦。行穿窈窕，时历小崎岖，斜带水，半遮山，翠竹栽成路。一尊遐想，剩有渊明趣。山上有停云，看山下、濛濛细雨。野花啼鸟，不肯入诗来，还一似，笑翁诗，句没安排处。"
            ]
        },
        {
            "title": "木兰花慢",
            "content": [
                "旧时楼上客，爱把酒、向南山。笑白发如今，天教放浪，来往其间。登楼更谁念我，却回头、西北望层栏。云雨珠帘画栋，笙歌雾鬓云鬟。近来堪入画图看。父老愿公欢。甚拄笏悠然，朝来爽气，正尔相关。难忘使君後日，便一花一草报平安。与客携壶且醉，雁飞秋影江寒。"
            ]
        },
        {
            "title": "兰陵王",
            "content": [
                "一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫击磬门前，荷蒉人过，仰天大笑冠簪落。待说与穷达，不须疑著。古来贤者，进亦乐，退亦乐。"
            ]
        },
        {
            "title": "永遇乐",
            "content": [
                "投老空山，万松手种，政尔堪叹。何日成阴，吾年有几，似见儿孙晚。古来池馆，云烟草棘，长使後人凄断。想当年、良辰已恨，夜阑酒空人散。停云高处，谁知老子，万事不关心眼。梦觉东窗，聊复尔耳，起欲题书简。霎时风怒，倒翻笔砚，天也只教吾懒。又何事，催诗雨急，片云斗暗。"
            ]
        },
        {
            "title": "满江红",
            "content": [
                "几个轻鸥，来点破、一泓澄绿。更何处、一双鸂鶒，故来争浴。细读离骚还痛饮，饱看修竹何妨肉。有飞泉、日日供明珠，三千斛。春雨满，秧新谷。闲日永，眠黄犊。看云连麦垄，雪堆蚕簇。若要足时今足矣，以为未足何时足。被野老、相扶入东园，枇杷熟。"
            ]
        },
        {
            "title": "满江红",
            "content": [
                "宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈鲙秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。"
            ]
        },
        {
            "title": "六州歌头",
            "content": [
                "晨来问疾，有鹤止庭隅。吾语汝。只三事，太愁予。病难扶。手种青松树。碍梅坞。妨花迳，才数尺。如人立。却须锄。秋水堂前，曲沼明於镜，可烛眉须。被山头急雨，耕垄灌泥涂。谁使吾庐。映污渠。叹青山好，檐外竹，遮欲尽，有还无。删竹去，吾乍可，食无鱼。爱扶疏。又欲为山计，千百虑，累吾躯。凡病此。吾过矣。子奚如。口不能言臆对，虽扁鹊、药石难除。有要言妙道，往问北山愚。庶有瘳乎。"
            ]
        },
        {
            "title": "柳梢青",
            "content": [
                "姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。"
            ]
        },
        {
            "title": "忆王孙",
            "content": [
                "登山临水送将归。悲莫悲兮生别离。不用登临怨落晖。昔人非。惟有年年秋雁飞。"
            ]
        },
        {
            "title": "玉楼春",
            "content": [
                "人间反覆成云雨。凫雁江湖来又去。十千一斗饮中仙，一百八盘天上路。旧时枫叶吴江句。今日锦囊无著处。看封关外水云侯，剩按山中诗酒部。"
            ]
        },
        {
            "title": "南乡子",
            "content": [
                "隔户语春莺。才挂帘儿敛袂行。渐见凌波罗袜步，盈盈。随笑随颦百媚生。著意听新声。尽是司空自教成。今夜酒肠还道窄，多情。莫放笼纱蜡炬明。"
            ]
        },
        {
            "title": "水调歌头",
            "content": [
                "长恨复长恨，裁作短歌行。何人为我楚舞，听我楚狂声。余既滋兰九畹，又树蕙之百亩，秋菊更餐英。门外沧浪水，可以濯吾缨。一杯酒，问何似，身後名。人间万事，□□常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。"
            ]
        },
        {
            "title": "玉楼春",
            "content": [
                "山行日日妨风雨。风雨晴时君不见。墙头尘满短辕车，门外人行芳草路。南城东野应联句。好记琅玕题字处。也应竹里著行厨，已向瓮头防吏部。"
            ]
        },
        {
            "title": "玉楼春",
            "content": [
                "往年巃嵸堂前路。路上人夸通判雨。去年拄杖过瓢泉，县吏垂头民笑语。学窥圣处文章古。清到穷时风味苦。尊前老泪不成行，明日送君天上去。"
            ]
        },
        {
            "title": "一翦梅",
            "content": [
                "独立苍茫醉不归。日暮天寒，归去来兮。探梅踏雪几何时。今我来思。杨柳依依。白石江头曲岸□。一片闲愁，芳草萋萋。多情山鸟不须啼。桃李无言，下自成蹊。"
            ]
        },
        {
            "title": "王孙信/寻芳草",
            "content": [
                "有得许多泪。又闲却、许多鸳被。枕头儿、放处都不是。旧家时、怎生睡。更也没书来，那堪被、雁儿调戏。道无书、却有书中意。排几个、人人字。"
            ]
        },
        {
            "title": "糖多令/唐多令",
            "content": [
                "淑景斗清明。和风拂面轻。小杯盘、同集郊坰。著个簥儿不肯上，须索要、大家行。行步渐轻盈。行行笑语频。凤鞋儿、微褪些根。忽地倚人陪笑道，真个是、脚儿疼。"
            ]
        },
        {
            "title": "生查子",
            "content": [
                "青山非不佳，未解留侬住。赤脚踏沧浪，为爱清溪故。朝来山鸟啼，劝上山高处。我意不关渠，自要寻兰去。"
            ]
        },
        {
            "title": "新荷叶",
            "content": [
                "物盛还衰，眼看春药秋萁。贵贱交情，翟公门外人稀。酒酣耳热，又何须、幽愤裁诗。茂林修竹，小园曲迳疏篱。秋以为期。西风黄菊开时。拄杖敲门，从他颠倒裳衣。去年堪笑，醉题诗、醒後方知。而今东望，心随去鸟先飞。"
            ]
        },
        {
            "title": "虞美人",
            "content": [
                "当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。"
            ]
        },
        {
            "title": "西江月",
            "content": [
                "宫粉厌涂娇额，浓妆要压秋花。西真人醉忆仙家。飞珮丹霞羽化。十里芬芳未足，一亭风露先加。杏腮桃脸费铅华。终惯秋蟾影下。"
            ]
        },
        {
            "title": "浪淘沙",
            "content": [
                "不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。"
            ]
        },
        {
            "title": "浪淘沙",
            "content": [
                "金玉旧情怀。风月追陪。扁舟千里兴佳哉。不似子猷行半路，却棹船回。来岁菊花开。记我清杯。西风雁过瑱山台。把似倩他书不到，好与同来。"
            ]
        },
        {
            "title": "最高楼",
            "content": [
                "花知否，花一似何郎。又似沈东阳。瘦棱棱地天然白，冷清清地许多香。笑东君，还又向，北枝忙。著一阵、霎时间底雪。更一个、缺些儿底月。山下路，水边墙。风流怕有人知处，影儿守定竹旁厢。且饶他，桃李趁，少年场。"
            ]
        },
        {
            "title": "惜分飞",
            "content": [
                "翡翠楼前芳草路。宝马坠鞭曾驻。最是周郎顾。尊前几度歌声误。望断碧云空日暮。流水桃源何处。闻道春归去。更无人管飘红雨。"
            ]
        },
        {
            "title": "南歌子",
            "content": [
                "世事从头减，秋怀彻底清。夜深犹道枕边声。试问清溪底事、不能平。月到愁边白，鸡先远处鸣。是中无有利和名。因甚山前未晓、有人行。"
            ]
        },
        {
            "title": "南歌子",
            "content": [
                "玄入参同契，禅依不二门。静看斜日隙中尘。始觉人间、何处不纷纷。病笑春先老，闲怜懒是真。百般啼鸟苦撩人。除却提壶、此外不堪闲。"
            ]
        },
        {
            "title": "南乡子",
            "content": [
                "好个主人家。不问因由便去嗏。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。"
            ]
        },
        {
            "title": "清平乐",
            "content": [
                "清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。"
            ]
        },
        {
            "title": "六州歌头",
            "content": [
                "西湖万顷，楼观矗千门。春风路，红堆锦，翠连云。俯层轩。风月都无际，荡空蔼，开绝境，云梦泽，饶八九，不须吞。翡翠明珰，争上金堤去，勃窣媻姗。看贤王高会，飞盖入云烟。白鹭振振，鼓咽咽。记风流远，更休作，嬉游地，等闲看。君不见，韩献子，晋将军，赵孤存。千载传忠献，两定策，纪元勋。孙又子，方谈笑，整乾坤。直使长江如带，依前是、□赵须韩。伴皇家快乐，长在玉津边。只在南园。"
            ]
        },
        {
            "title": "好事近",
            "content": [
                "和泪唱阳关，依旧字娇声稳。回首长安何处，怕行人归晚。垂杨折尽只啼鸦，把离愁勾引。却笑远山无数，被行云低损。"
            ]
        },
        {
            "title": "好事近",
            "content": [
                "彩胜斗华灯，平地东风吹却。唤取雪中明月，伴使君行乐。红旗铁马响春冰，老去此情薄。惟有前村梅在，倩一枝随著。"
            ]
        },
        {
            "title": "渔家傲",
            "content": [
                "道德文章传几世。到君合上三台位。自是君家门户事。当此际。鬼山正抱西江水。三万六千排日醉。鬓毛只恁青青地。江里石头争献瑞。分明是。中间有个长生字。"
            ]
        },
        {
            "title": "御街行",
            "content": [
                "阑干四面山无数。供望眼、朝与暮。好风催雨过山来，吹尽一帘烦暑。纱厨如雾，簟纹如水，别有生凉处。冰肌不受铅华污。更旎旎、真香聚。临风一曲最妖娇，唱得行人且住。藕花都放，木犀开後，待与乘鸾去。"
            ]
        },
        {
            "title": "蓦山溪",
            "content": [
                "饭蔬饮水，客莫嘲吾拙。高处看浮云，一丘壑、中间甚乐。功名妙手，壮也不如人，今老矣，尚何堪，堪钓前溪月。病来止酒，辜负鸬鹚杓。岁晚念平生，待都与、邻翁细说。人间万事，先觉者贤乎，深雪里，一枝开，春事梅先觉。"
            ]
        },
        {
            "title": "御街行",
            "content": [
                "山城甲子冥冥雨。门外青泥路。杜鹃只是等闲啼，莫被他催归去。垂杨不语，行人去後，也会风前絮。情知梦里寻鵷鹭。玉殿追班处。怕君不饮太愁生，不是苦留君住。白头自笑，年年送客，自唤春江渡。"
            ]
        },
        {
            "title": "清平乐",
            "content": [
                "诗书万卷。合上明光殿。案上文书看未遍。眉里阴功早见。十分竹瘦松坚。看君自是长年。若解尊前痛饮，精神便是神仙。"
            ]
        },
        {
            "title": "永遇乐",
            "content": [
                "紫陌长安，看花年少，无限歌舞。白发怜君，寻芳较晚，卷地惊风雨。问君知否，鸱夷载酒，不似井瓶身误。细思量，悲欢梦里，觉来总无寻处。芒鞋竹杖，天教还了，千古玉溪佳句。落魄东归，风流赢得，掌上明珠去。起看清镜，南冠好在，拂了旧时尘土。向君道，云霄万里，这回稳步。"
            ]
        },
        {
            "title": "行香子",
            "content": [
                "归去来兮。行乐休迟。命由天、富贵何时。百年光景，七十者稀。奈一番愁，一番病，一番衰。名利奔驰。宠辱惊疑。旧家时、都有些儿。而今老矣，识破关机。算不如闲，不如醉，不如痴。"
            ]
        },
        {
            "title": "一枝花/促拍满路花",
            "content": [
                "千丈擎天手。万卷悬河口。黄金腰下印，大如斗。更千骑弓刀，挥霍遮前後。百计千方久。似斗草儿童，赢个他家偏有。算枉了、双眉长恁皱。白发空回首。那时闲说向，山中友。看丘陇牛羊，更辨贤愚否。且自栽花柳。怕有人来，但只道、今朝中酒。"
            ]
        },
        {
            "title": "感皇恩",
            "content": [
                "七十古来稀，人人都道。不是阴功怎生到。松姿虽瘦，偏耐云寒霜晓。看君双鬓底，青青好。楼雪初晴，庭闱嬉笑。一醉何妨玉壶倒。从今康健，不用灵丹仙草。更看一百岁，人难老。"
            ]
        },
        {
            "title": "蝶恋花",
            "content": [
                "莫向城头听漏点。说与行人，默默情千万。总是离愁无近远。人间儿女空恩怨。锦绣心胸冰雪面。旧日诗名，曾道空梁燕。倾盖未偿平日愿。一杯早唱阳关劝。"
            ]
        },
        {
            "title": "蝶恋花",
            "content": [
                "老去怕寻年少伴。画栋珠帘，风月无人管。公子看花朱碧乱。新词搅断香思怨。凉夜愁肠千百转。一雁西风，锦字何时遣。毕竟啼乌才思短。唤回晓梦天涯远。"
            ]
        },
        {
            "title": "蝶恋花",
            "content": [
                "意态憨生元自好。学画鸦儿，旧日偏他巧。蜂蝶不禁花引调。西园人去春风少。春已无情秋又老。谁管闲愁，千里青青草。今夜倩簪黄菊了。断肠明月霜天晓。"
            ]
        },
        {
            "title": "虞美人",
            "content": [
                "群花泣尽朝来露。争奈春归去。不知庭下有荼シ。偷得十分春色、怕春知。淡中有味清中贵。飞絮残英避。露华微渗玉肌香。恰似杨妃初试、出兰汤。"
            ]
        },
        {
            "title": "虞美人",
            "content": [
                "夜深困倚屏风後。试请毛延寿。宝钗小立白翻香。旋唱新词犹误、笑持觞。四更山月寒侵席。歌舞催时日。问他何处最情浓。却道小梅摇落、不禁风。"
            ]
        },
        {
            "title": "虞美人",
            "content": [
                "翠屏罗幕遮前後。舞袖翻长寿。紫髯冠佩御炉香。看取明年归奉、万年觞。今宵池上蟠桃席。咫尺长安日。宝烟飞焰万花浓。试看中间白鹤、驾仙风。"
            ]
        },
        {
            "title": "虞美人",
            "content": [
                "一杯莫落吾人後。富贵功名寿。胸中书传有馀香。看写兰亭小字、记流觞。问谁分我渔樵席。江海消闲日。看君天上拜恩浓。却恐画楼无处、著东风。"
            ]
        },
        {
            "title": "鹊桥仙",
            "content": [
                "轿儿排了，担儿装了，杜宇一声催起。从今一步一回头，怎睚得、一千馀里。旧时行处，旧时歌处，空有燕泥香坠。莫嫌白发不思量，也须有、思量去里。"
            ]
        },
        {
            "title": "鹊桥仙",
            "content": [
                "豸冠风采，绣衣声价，曾把经纶少试。看看有诏日边来，便入侍、明光殿里。东君未老，花明柳媚，且引玉尘沈醉。好将三万六千场，自今日、从头数起。"
            ]
        },
        {
            "title": "清平乐",
            "content": [
                "此身长健。还却功名愿。枉读平生三万卷。满酌金杯听劝。男儿玉带金鱼。能消几许诗书。料得今宵醉也，两行红袖争扶。"
            ]
        },
        {
            "title": "蝶恋花",
            "content": [
                "谁向椒盘簪彩胜。整整韶华，争上春风鬓。往日不堪重记省。为花长把新春恨。春未来时先借问。晚恨开迟，早又飘零近。今岁花期消息定。只愁风雨无凭准。"
            ]
        },
        {
            "title": "鹊桥仙",
            "content": [
                "八旬庆会，人间盛事，齐劝一杯春酿。胭脂小字点眉间，犹记得、旧时宫样。彩衣更著，功名富贵，直过太公以上。大家著意记新词，遇著个、十字便唱。"
            ]
        },
        {
            "title": "浣溪沙",
            "content": [
                "未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。"
            ]
        },
        {
            "title": "浣溪沙",
            "content": [
                "百世孤芳肯自媒。直须诗句与推排。不然唤近酒边来。自有渊明方有菊，若无和靖即无梅。只今何处向人开。"
            ]
        },
        {
            "title": "浣溪沙",
            "content": [
                "侬是嶔崎可笑人。不妨开口笑时频。有人一笑坐生春。歌欲颦时还浅笑，醉逢笑处却轻颦。宜颦宜笑越精神。"
            ]
        },
        {
            "title": "杏花天",
            "content": [
                "牡丹比得谁颜色。似宫中、太真第一。渔阳鼙鼓边风急。人在沈香亭北。买栽池馆多何益。莫虚把、千金抛掷。若教解语倾人国。一个西施也得。"
            ]
        },
        {
            "title": "定风波",
            "content": [
                "百紫千红过了春。杜鹃声苦不堪闻。却解啼教春小住。风雨。空山招得海棠魂。一似蜀宫当日女。无数。猩猩血染赭罗巾。毕竟花开谁作主。记取。大都花属惜花人。"
            ]
        },
        {
            "title": "定风波",
            "content": [
                "春到蓬壶特地晴。神仙队里相公行。翠玉相挨呼小字。须记。笑簪花底是飞琼。总是倾城来一处。谁妒。谁携歌舞到园亭。柳妒腰肢花妒艳。听看。流莺直是妒歌声。"
            ]
        },
        {
            "title": "定风波",
            "content": [
                "昨夜山公倒载归。儿童应笑醉如泥。试与扶头浑未醒。休问。梦魂犹在葛家溪。千古醉乡来往路。知处。温柔东畔白云西。起向绿窗高处看。题遍。刘伶元自有贤妻。"
            ]
        },
        {
            "title": "定风波",
            "content": [
                "仄月高寒水石乡。倚空青碧对禅床。白发自怜心似铁。风月。使君子细与平章。已判生涯筇竹杖。来往。却惭沙鸟笑人忙。便好剩留黄绢句。谁赋。银钩小草晚天凉。"
            ]
        },
        {
            "title": "鹊桥仙",
            "content": [
                "风流标格，惺松言语，真个十分奇绝。三分兰菊十分梅，斗合就、一枝风月。笙簧未语，星河易转，凉夜厌厌留客。只愁酒尽各西东，更把酒、推辞一霎。"
            ]
        },
        {
            "title": "定风波",
            "content": [
                "听我尊前醉後歌。人生亡奈别离何。但使情亲千里近。须信。无情对面是山河。寄语石头城下水。居士。而今浑不怕风波。借使未如鸥鸟惯。相伴。也应学得老渔蓑。"
            ]
        },
        {
            "title": "定风波",
            "content": [
                "山路风来草木香。雨馀凉意到胡床。泉石膏肓吾已甚。多病。堤防风月费篇章。孤负寻常山简醉。独自。故应知子草玄忙。湖海早知身汗漫。谁伴。只甘松竹共凄凉。"
            ]
        },
        {
            "title": "临江仙",
            "content": [
                "住世都无菩萨行，仙家风骨精神。寿如山岳福如云。金花汤沐诰，竹马绮罗群。更愿升平添喜事，大家祷祝殷勤。明年此地庆佳辰。一杯千岁酒，重拜太夫人。"
            ]
        },
        {
            "title": "临江仙",
            "content": [
                "风雨催春寒食近，平原一片丹青。溪边唤渡柳边行。花飞蝴蝶乱，桑嫩野蚕生。绿野先生闲袖手，却寻诗酒功名。未知明日定阴晴。今宵成独醉，却笑众人醒。"
            ]
        },
        {
            "title": "浣溪沙",
            "content": [
                "梅子熟时到几回。桃花开後不须猜。重来松竹意徘徊。惯听禽声浑可谱，饱观鱼阵已能排。晚云挟雨唤归来。"
            ]
        },
        {
            "title": "鹊桥仙",
            "content": [
                "松冈避暑。茅檐避雨。闲去闲来几度。醉扶孤石看飞泉，又却是、前回醒处。东家取妇。西家归女。灯火门前笑语。酿成千顷稻花香，夜夜费、一天风露。"
            ]
        },
        {
            "title": "鹊桥仙",
            "content": [
                "小窗风雨，从今便忆，中夜笑谈清软。啼鸦衰柳自无聊，更管得、离人肠断。诗书事业，青毡犹在，头上貂蝉会见。莫贪风月卧江湖，道日近、长安路远。"
            ]
        },
        {
            "title": "朝中措 为人寿",
            "content": [
                "年年金蕊艳西风。人与菊花同。霜鬓经春重绿，仙姿不饮长红。焚香度日尽从容。笑语调儿童。一岁一杯为寿，从今更数千锺。"
            ]
        },
        {
            "title": "菩萨蛮",
            "content": [
                "阮琴斜挂香罗绶。玉纤初试琵琶手。桐叶雨声乾。真珠落玉盘。朱弦调未惯。笑倩春风伴。莫作别离声。且听双凤鸣。"
            ]
        },
        {
            "title": "菩萨蛮",
            "content": [
                "锦书谁寄相思语。天边数遍飞鸿数。一夜梦千回。梅花入梦来。涨痕纷树发。霜落沙洲白。心事莫惊鸥。人间千万愁。"
            ]
        },
        {
            "title": "菩萨蛮",
            "content": [
                "淡黄弓样鞋儿小。腰肢只怕风吹倒。蓦地管弦催。一团红雪飞。曲终娇欲诉。定忆梨园谱。指日按新声。主人朝玉京。"
            ]
        },
        {
            "title": "鹧鸪天",
            "content": [
                "敧枕婆娑两鬓霜。起听檐溜碎喧江。那边玉箸销啼粉，这里车轮转别肠。诗酒社，水边乡。可堪醉墨几淋浪。画图恰似归家梦，千里河山寸许长。"
            ]
        },
        {
            "title": "鹧鸪天",
            "content": [
                "千丈清溪百步雷。柴门都向水边开。乱云剩带炊烟去，野水闲将日影来。穿窈窕，历崔嵬。东林试问几时栽。动摇意态虽多竹，点缀风流却少梅。"
            ]
        },
        {
            "title": "鹧鸪天",
            "content": [
                "春日平原荠菜花。新耕雨後落群鸦。多情白发春无奈，晚日青□酒易赊。闲意态，细生涯。牛□西畔有桑麻。青裙缟袂谁家女，去趁蚕生看外家。"
            ]
        },
        {
            "title": "鹧鸪天",
            "content": [
                "千丈阴崖百丈溪。孤桐枝上凤偏宜。玉音落落虽难合，横理庚庚定自奇。人散後，月明诗。试弹幽愤泪空垂。不如却付骚人手，留和南风解愠诗。"
            ]
        },
        {
            "title": "鹧鸪天",
            "content": [
                "陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。"
            ]
        },
        {
            "title": "鹧鸪天",
            "content": [
                "莫避春阴上马迟。春来未有不阴时。人情展转闲中看，客路崎岖倦後知。梅似雪，柳如丝。试听别语慰相思。短篷炊饭鲈鱼熟，除却松江枉费诗。"
            ]
        },
        {
            "title": "鹧鸪天",
            "content": [
                "山上飞泉万斛珠。悬崖千丈落鼪鼯。已通樵迳行还碍，似有人声听却无。闲略彴，远浮屠。溪南修竹有茅庐。莫嫌杖屦频来往，此地偏宜著老夫。"
            ]
        },
        {
            "title": "鹧鸪天",
            "content": [
                "莫上扁舟向剡溪。浅斟低唱正相宜。从□犬吠千家白，且与梅成一段奇。香暖处，酒醒时。画檐玉箸已偷垂。笑君解释春风恨，倩拂蛮笺只费诗。"
            ]
        },
        {
            "title": "鹧鸪天",
            "content": [
                "漠漠轻□拨不开。江南细雨熟黄梅。有情无意东边日，已怒重惊忽地雷。云柱础，水楼台。罗衣费尽博山灰。当时一识和羹味，便道为霖消息来。"
            ]
        },
        {
            "title": "鹧鸪天",
            "content": [
                "水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。"
            ]
        },
        {
            "title": "鹧鸪天",
            "content": [
                "著意寻春懒便回。何如信步两三杯。山才好处行还倦，诗未成时雨早催。携竹杖，更芒鞋。朱朱粉粉野蒿开。谁家寒食归宁女，笑语柔桑陌上来。"
            ]
        },
        {
            "title": "鹧鸪天",
            "content": [
                "白苎新袍入嫩凉。春蚕食叶响回廊。禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云去，却笑人间举子忙。"
            ]
        },
        {
            "title": "鹧鸪天",
            "content": [
                "有甚闲愁可皱眉。老怀无绪自伤悲。百年旋逐花阴转，万事长看鬓发知。溪上枕，竹间棋。怕寻酒伴懒吟诗。十分筋力夸强健，只比年时病起时。"
            ]
        },
        {
            "title": "江神子/江城子",
            "content": [
                "宝钗飞凤鬓惊鸾。望重欢。水云宽。肠断新来，翠被□香残。待得来时春尽也，梅著子，笋成竿。湘筠帘卷泪痕斑。珮声闲。玉垂环。个里温柔，容我老其间。却笑将军三羽箭，何日去，定天山。"
            ]
        },
        {
            "title": "江神子/江城子",
            "content": [
                "梨花著雨晚来晴。月胧明。泪纵横。绣阁香浓，深锁凤箫声。未必人知春意思，还独自，绕花行。酒兵昨夜压愁城。太狂生。转关情。写尽胸中，磈磊未全平。却与平章珠玉价，看醉里，锦囊倾。"
            ]
        },
        {
            "title": "卜算子 用韵答赵",
            "content": [
                "百郡怯登车，千里输流马。乞得胶胶扰扰身，却笑区区者。野水玉鸣渠，急雨珠跳瓦。一榻清风方是闲，真得归来也。"
            ]
        },
        {
            "title": "水龙吟",
            "content": [
                "只愁风雨重阳，思君不见令人老。行期定否，征车几两，去程多少。有客书来，长安却早，传闻追诏。问归来何日，君家旧事，直须待、为霖了。从此兰生蕙长，吾谁与、玩兹芳草。自怜拙者，功名相避，去如飞鸟。只有良朋，东阡西陌，安排似巧。到如今巧处，依前又拙，把平生笑。"
            ]
        },
        {
            "title": "归朝欢",
            "content": [
                "我笑共工缘底怒。触断峨峨天一柱。补天又笑女娲忙，却将此石投闲处。野烟荒草路。先生柱杖来看汝。倚苍苔，摩挲试问，千古几风雨。长被儿童敲火苦。时有牛羊磨角去。霍然千丈翠岩屏，锵然一滴甘泉乳。结亭三四五。会相暖热携歌舞。细思量，古来寒士，不遇有时遇。"
            ]
        },
        {
            "title": "沁园春",
            "content": [
                "一水西来，千丈晴虹，十里翠屏。喜草堂经岁，重来社老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。青山意气峥嵘。似为我归来妩媚生。解频教花鸟，前歌後舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。"
            ]
        },
        {
            "title": "沁园春",
            "content": [
                "有酒忘杯，有笔忘诗，弄溪奈何。看纵横斗转，龙蛇起陆，崩腾决去，雪练倾河。袅袅东风，悠悠倒景，摇动云山水又波。还知否，欠菖蒲攒港，绿竹缘坡。长松谁剪嵯峨。笑野老来耘山上禾。算只因鱼鸟，天然自乐，非关风月，闲处偏多。芳草春深，佳人日暮，濯发沧浪独浩歌。徘徊久，问人间谁似，老子婆娑。"
            ]
        },
        {
            "title": "汉宫春",
            "content": [
                "行李溪头，有钓车茶具，曲几团蒲。儿童认得，前度过者篮舆。时时照影，甚此身、遍满江湖。怅野老，行歌不住，定堪与语难呼。一自东篱摇落，问渊明岁晚，心赏何如。梅花正自不恶，曾有诗无。知翁止酒，待重教、莲社人沽。空怅望，风流已矣，江山特地愁予。"
            ]
        },
        {
            "title": "瑞鹤仙",
            "content": [
                "黄金堆到斗。怎得似、长年画堂劝酒。蛾眉最明秀。向水沈烟里，两行红袖。笙歌撋就。争说道、明年时候。被姮娥、做了殷勤，仙桂一枝入手。知否。风流别驾，近日人呼，文章太守。天长地久。岁岁上、乃翁寿。记从来人道，相门出相，金印累累尽有。但直须，周公拜前，鲁公拜後。"
            ]
        },
        {
            "title": "最高楼",
            "content": [
                "金闺老，眉寿正如川。七十且华筵。乐天诗句香山里，杜陵酒债曲江边。问何如，歌窈窕，舞婵娟。更十岁、太公方出将。又十岁、武公才入相。留盛事，看明年。直须腰下添金印，莫教头上欠貂蝉。向人间，长富贵，地行仙。"
            ]
        },
        {
            "title": "最高楼",
            "content": [
                "花好处，不趁绿衣郎。缟袂立斜阳。面皮儿上因谁白，骨头儿里几多香。尽饶他，心似铁，也须忙。甚唤得、雪来白倒雪。更唤得，月来香杀月。谁立马，更窥墙。将军止渴山南畔，相公调鼎殿东厢。忒高才，经济地，战争场。"
            ]
        },
        {
            "title": "最高楼",
            "content": [
                "相思苦，君与我同心。鱼没雁沈沈。是梦他松後追轩冕，是化为鹤後去山林。对西风，直怅望，到如今。待不饮、奈何君有恨。待痛饮、奈何吾有病。君起舞，试重斟。苍梧云外湘妃泪，鼻亭山下鹧鸪吟。早归来，流水外，有知音。"
            ]
        },
        {
            "title": "水龙吟",
            "content": [
                "听兮清珮琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助、狂涛些。路险兮、山高些。愧余独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟余之乐，乐箪瓢些。"
            ]
        },
        {
            "title": "水龙吟",
            "content": [
                "稼轩何必长贫，放泉檐外琼珠泻。乐天知命，古来谁会，行藏用舍。人不堪忧，一瓢自乐，贤哉回也。料当年曾问，饭蔬饮水，何为是、栖栖者。且对浮云山上，莫匆匆、去流山下。苍颜照影，故应流落，轻裘肥马。绕齿冰霜，满怀芳乳，先生饮罢。笑挂瓢风树，一鸣渠碎，问何如哑。"
            ]
        },
        {
            "title": "水龙吟",
            "content": [
                "补陀大士虚空，翠岩谁记飞来处。蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是、桃源路。又说春雷鼻息，是卧龙、弯环如许。不然应是，洞庭张乐，湘灵来去。我意长松，倒生阴壑，细吟风雨。竟茫茫未晓。只应白发，是开山祖。"
            ]
        },
        {
            "title": "水龙吟",
            "content": [
                "倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。拟倩流莺说与，记容华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。"
            ]
        },
        {
            "title": "水龙吟",
            "content": [
                "断崖千丈孤松，挂冠更在松高处。平生袖手，故应休矣，功名良苦。笑指儿曹，人间醉梦，莫嗔惊汝。问黄金馀几，旁人欲说，田园计、君推去。叹息芗林旧隐，对先生、竹窗松户。一花一草，一觞一咏，风流杖屦。野马尘埃，扶摇下视，苍然如许。恨当年、九老图中，忘却画、盘园路。"
            ]
        },
        {
            "title": "念奴娇",
            "content": [
                "疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不惜春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。"
            ]
        },
        {
            "title": "念奴娇",
            "content": [
                "江南尽处，堕玉京仙子，绝尘英秀。彩笔风流，偏解写、姑射冰姿清瘦。笑杀春工，细窥天巧，妙绝应难有。丹青图画，一时都愧凡陋。还似篱落孤山，嫩寒清晓，祗欠香沾袖。淡伫轻盈，谁付与、弄粉调朱纤手。疑是花神，朅来人世，占得佳名久。松篁佳韵，倩君添做三友。"
            ]
        },
        {
            "title": "念奴娇",
            "content": [
                "道人元是，道家风、来作烟霞中物。翠幰裁犀遮不定，红透玲珑油壁。借得春工，惹将秋露，薰做江梅雪。我评花谱，便应推此为杰。憔悴何处芳枝，十郎手种，看明年花发。坐对虚空香色界，不怕西风起灭。别驾风流，多情更要，簪满姮娥发。等闲折尽，玉斧重倩修月。"
            ]
        },
        {
            "title": "念奴娇",
            "content": [
                "倘来轩冕，问还是、今古人间何物。旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物之杰。堪叹黄菊凋零，孤标应也有，梅花争发。醉里重揩西望眼，惟有孤鸿明减。世事从教，浮云来去，枉了冲冠发。故人何在，长歌应伴残月。"
            ]
        },
        {
            "title": "念奴娇",
            "content": [
                "少年握槊，气凭陵、酒圣诗豪馀事。缩手旁观初未识，两两三三而已。变化须臾，鸥飞石镜，鹊抵星桥□。捣残秋练，玉砧犹想纤指。堪笑千古争心，等闲一胜，拼了光阴费。老子忘机浑谩与，鸿鹄飞来天际。武媚宫中，韦娘局上，休把兴亡记。布衣百万，看君一笑沈醉。"
            ]
        },
        {
            "title": "水调歌头",
            "content": [
                "上界足官府，公是地行仙。青毡剑履旧物，玉立侍天颜。莫怪新来白发，恐是当年柱下，道德五千言。南涧旧活计，猿鹤且相安。歌秦缶，宝康瓠，世皆然。不知清庙钟磬，零落有谁编。堪笑行藏用舍，试问山林钟鼎，底事有亏全。再拜荷公赐，双鹤一千年。"
            ]
        },
        {
            "title": "水调歌头",
            "content": [
                "头白齿牙缺，君勿笑衰翁。无穷天地今古，人在四之中。臭腐神奇俱尽，贵贱贤愚等耳，造物也儿童。老佛更堪笑，谈妙说虚空。坐堆豗，行荅飒，立龙锺。有时三盏两盏，淡酒醉蒙鸿。四十九年前事，一百八盘狭路，拄杖倚墙东。老境何所似，只与少年同。"
            ]
        },
        {
            "title": "水调歌头",
            "content": [
                "寒食不小住，千骑拥春衫。衡阳石鼓城下，记我旧停骖。襟似潇湘桂岭，带似洞庭春草，紫盖屹东南。文字起骚雅，刀剑化耕蚕。看使君，於此事，定不凡。奋髯抵几堂上，尊俎自高谈。莫信君门万里，但使民歌五裤，归诏凤凰衔。君去我谁饮，明月影成三。"
            ]
        },
        {
            "title": "水调歌头",
            "content": [
                "我饮不须劝，正怕酒尊空。别离亦复何恨，此别恨匆匆。头上貂蝉贵客，花外麒麟高冢，人世竟谁雄。一笑出门去，千里落花风。孙刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。"
            ]
        },
        {
            "title": "水调歌头",
            "content": [
                "酒罢且勿起，重挽史君须。一身都是和气，别去意何如。我辈情锺休问，父老田头说尹，泪落独怜渠。秋水见毛发，千尺定无鱼。望清阙，左黄阁，右紫枢。东风桃李陌上，下马拜除书。屈指吾生馀几，多病故人痛饮，此事正愁馀。江湖有归雁，能寄草堂无。"
            ]
        },
        {
            "title": "水调歌头",
            "content": [
                "寄我五云字，恰向酒边来。东风过尽归雁，不见客星回。闻道琐窗风月，更著诗翁杖屦，合作雪堂猜。岁旱莫留客，霖雨要渠来。短檠灯，长剑铗，欲生苔。雕弓挂壁无用，照影落清杯。多病关心药裹，小摘亲锄菜甲，老子正须哀。夜雨北窗竹，更倩野人栽。"
            ]
        },
        {
            "title": "贺新郎",
            "content": [
                "柳暗清波路。送春归、猛风暴雨，一番新绿。千里潇湘葡萄涨，人解扁舟欲去。又樯燕、留人相语。艇子飞来生尘步，唾花寒、唱我新番句。波似箭，催鸣橹。黄陵祠下山无数。听湘娥、泠泠曲罢，为谁情苦。行到东吴春已暮，正江阔、潮平稳渡。望金雀、觚棱翔舞。前度刘郎今重到，问玄都、千树花存否。愁为倩，么弦诉。"
            ]
        },
        {
            "title": "贺新郎",
            "content": [
                "凤尾龙香拨。自开元、霓裳曲罢，几番风月。最苦浔阳江头客，画舸亭亭待发。记出塞、黄云堆雪。马上离愁三万里，望昭阳、宫殿孤鸿没。弦解语，恨难说。辽阳驿使音尘绝。琐窗寒、轻拢慢拈，泪珠盈睫。推手含情还却手，一抹梁州哀彻。千古事、云飞烟灭。贺老定场无消息，想沈香亭北繁华歇。弹到此，为呜咽。"
            ]
        },
        {
            "title": "贺新郎",
            "content": [
                "细把君诗说。怅馀音、钧天浩荡，洞庭胶葛。千尺阴崖尘不到，惟有层冰积雪。乍一见、寒生毛发。自昔佳人多薄命，对古来、一片伤心月。金屋冷，夜调瑟。去天尺五君家别。看乘空、鱼龙惨淡，风云开合。起望衣冠神州路，白日消残战骨。叹夷甫、诸人清绝。夜半狂歌悲风起，听铮铮、阵马檐间铁。南共北，正分裂。"
            ]
        },
        {
            "title": "贺新郎",
            "content": [
                "老大犹堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵、千钧如发。硬语盘空谁来听，记当时、只有西窗月。重进酒，唤呜瑟。事无两样人心别。问渠侬、神州毕竟，几番离合。汗血盐车无人顾，千里空收骏骨。正目断、关河路绝。我最怜君中宵舞，道男儿、到死心如铁。看试手，补天裂。"
            ]
        },
        {
            "title": "贺新郎",
            "content": [
                "把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽、多添华发。剩水残山无态度，被疏梅、料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝。铸就而今相思错，料当初、费尽人间铁。长夜笛，莫吹裂。"
            ]
        },
        {
            "title": "满江红",
            "content": [
                "倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。休感叹，年华促。人易老，欢难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。"
            ]
        },
        {
            "title": "满江红",
            "content": [
                "天与文章，看万斛、龙文笔力。闻道是、一诗曾赐，千金颜色。欲说又休新意思，强啼偷笑真消息。算人人、合与共乘鸾，銮坡客。倾国艳，难再得。还可恨，还勘忆。看书寻旧锦，衫裁新碧。莺蝶一春花里活，可堪风雨飘红白。问谁家、却有燕归梁，香泥湿。"
            ]
        },
        {
            "title": "满江红",
            "content": [
                "折尽荼シ，尚留得、一分春色。还记取、青梅如弹，共伊同摘。少日对花昏醉梦，而今醒眼看风月。恨牡丹、笑我倚东风，形如雪。人渐远，君休说。榆荚阵，菖蒲药。算不因风雨，只因鶗鴂。老冉冉兮花共柳，是栖栖者蜂和蝶。也不因、春去有闲愁，因离别。"
            ]
        },
        {
            "title": "满江红",
            "content": [
                "天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩庐，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。"
            ]
        },
        {
            "title": "满江红",
            "content": [
                "尘土西风，便无限、凄凉行色。还记取、明朝应恨，今宵轻别。珠泪争垂华烛暗，雁行中断哀筝切。看扁舟、幸自涩清溪，休催发。白首路，长亭仄。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今、伴我又随君，佳哉月。"
            ]
        },
        {
            "title": "满江红",
            "content": [
                "直节堂堂，看夹道、冠缨拱立。渐翠谷、群仙东下，珮环声急。闻道天峰飞堕地，傍湖千丈开青壁。是当年、玉斧削方壶，无人识。山木润，琅玕湿。秋露下，琼珠滴。向危亭横跨，玉渊澄碧。醉舞且摇鸾凤影，浩歌莫遣鱼龙泣。恨此中、风月本吾家，今为客。"
            ]
        },
        {
            "title": "满江红",
            "content": [
                "可恨东君，把春去春来无迹。便过眼、等闲输了，三分之一。昼永暖翻红杏雨，风晴扶起垂杨力。更天涯、芳草最关情，烘残日。湘浦岸，南塘驿。恨不尽，愁如积。算年年孤负，对他寒食。便恁归来能几许，风流已自非畴昔。凭画栏、一线数飞鸿，沈空碧。"
            ]
        },
        {
            "title": "山鬼谣/摸鱼儿",
            "content": [
                "问何年，此山来此，西风落日无语。看君似是羲皇上，直作太初名汝。溪上路。算只有、红尘不到今犹古。一杯谁举。笑我醉呼君，崔嵬未起，山鸟覆杯去。须记取。昨夜龙湫风雨。门前石浪掀舞。四更山鬼吹灯啸，惊倒世间儿女。依约处。还问我、清游杖屦公良苦。神交心许。待万里携君，鞭笞鸾凤，诵我远游赋。"
            ]
        },
        {
            "title": "生查子",
            "content": [
                "谁倾沧海珠，簸弄千明月。唤取酒边来，软语裁春雪。人间无凤凰，空费穿云笛。醉倒却归来，松菊陶潜宅。"
            ]
        },
        {
            "title": "生查子",
            "content": [
                "昨宵醉里行，山吐三更月。不见可怜人，一夜头如雪。今宵醉里归，明月关山笛。收拾锦囊诗，要寄扬雄宅。"
            ]
        },
        {
            "title": "清平乐",
            "content": [
                "连云松竹。万事从今足。拄杖东家分社肉。白酒床头初熟。西风梨枣山园。儿童偷把长竿。莫遣旁人惊去，老夫静处闲看。"
            ]
        },
        {
            "title": "清平乐",
            "content": [
                "绕床饥鼠。蝙蝠翻灯舞。屋上松风吹急雨。破纸窗间自语。平生塞北江南。归来华发苍颜。布被秋宵梦觉，眼前万里江山。"
            ]
        },
        {
            "title": "声声慢",
            "content": [
                "征埃成阵，行客相逢，都道幻出层楼。指点檐牙高处，浪拥云浮。今年太平万里，罢长淮、千骑临秋。凭栏望，有东南佳气，西北神州。千里怀嵩人去，应笑我、身在楚尾吴头。看取弓刀，陌上车马如流。从今赏心乐事，剩安排、酒令诗筹。华胥梦，愿年年、人似旧游。"
            ]
        },
        {
            "title": "满江红",
            "content": [
                "照影溪梅，怅绝代、幽人独立。更小驻、雍容千骑，羽觞飞急。琴里新声风响珮，笔端醉墨鸦栖壁。是使君、文度旧知名，方相识。清可漱，泉长滴。高欲卧，云还湿。快晚风吹赠，满怀空碧。宝马嘶归红旆动，团龙试碾铜瓶泣。怕他年、重到路应迷，桃源客。"
            ]
        },
        {
            "title": "清平乐",
            "content": [
                "柳边飞鞚。露湿征衣重。宿鹭惊窥沙影动。应有鱼虾入梦。一川淡月疏星。浣沙人影娉婷。笑背行人归去，门前稚子啼声。"
            ]
        },
        {
            "title": "减字木兰花",
            "content": [
                "盈盈泪眼。往日青楼天样远。秋月春花。输与寻常姊妹家。水村山驿。日暮行云无气力。锦字偷裁。立尽西风雁不来。"
            ]
        },
        {
            "title": "西江月",
            "content": [
                "千丈悬崖削翠，一川落日熔金。白鸥来往本无心。选甚风波一任。别浦鱼肥堪脍，前村酒美重斟。千年往事已沈沈。闲管兴亡则甚。"
            ]
        },
        {
            "title": "小重山",
            "content": [
                "倩得薰风染绿衣。国香收不起，透冰肌。略开些子未多时。窗儿外，却早被人知。越惜越娇痴。一枝云鬓上，那人宜。莫将他去比荼シ。分明是，他更的些儿。"
            ]
        },
        {
            "title": "清平乐",
            "content": [
                "断崖修竹。竹里藏冰玉。路绕清溪三百曲。香满黄昏雪屋。行人系马疏篱。折残犹有高枝。留得东风数点，只缘娇懒春迟。"
            ]
        },
        {
            "title": "小重山",
            "content": [
                "旋制离歌唱未成。阳关先画出，柳边亭。中年怀抱管弦声。难忘处，风月此时情。夜雨共谁听。尽教清梦去，两三程。商量诗价重连城。相如老，汉殿旧知名。"
            ]
        },
        {
            "title": "南歌子",
            "content": [
                "万万千千恨，前前後後山。傍人道我轿儿宽。不道被他遮得、望伊难。今夜江头树，船儿系那边。知他热後甚时眠。万万不成眠後、有谁扇。"
            ]
        },
        {
            "title": "南乡子",
            "content": [
                "敧枕橹声边。贪听咿哑聒醉眠。变作笙歌花底去，依然。翠袖盈盈在眼前。别後两眉尖。欲说还休梦已阑。只记埋冤前夜月，相看。不管人愁独自圆。"
            ]
        },
        {
            "title": "霜天晓角",
            "content": [
                "吴头楚尾。一棹人千里。休说旧愁新恨，长亭树、今如此。宦游吾倦矣。玉人留我醉。明日万花寒食，得且住、为佳耳。"
            ]
        },
        {
            "title": "感皇恩",
            "content": [
                "春事到清明，十分花柳。唤得笙歌劝君酒。酒如春好，春色年年如旧。青春元不老，君知否。席上看君，竹清松瘦。待与青春斗长久。三山路归，明日天香襟袖。更持银盏起，为君寿。"
            ]
        },
        {
            "title": "千秋岁",
            "content": [
                "塞垣秋草。又报平安好。尊俎上，英雄表。金汤生气象，珠玉霏谭笑。春近也，梅花得似人难老。莫惜金尊倒。凤诏看看到。留不住，江东小。从容帷幄去，整顿乾坤了。千百岁，从今尽是中书考。"
            ]
        },
        {
            "title": "一络索/一落萦",
            "content": [
                "羞见鉴鸾孤却。倩人梳掠。一春长是为花愁，甚夜夜、东风恶。行绕翠帘珠箔。锦笺谁托。玉觞泪满却停觞，怕酒似、郎情薄。"
            ]
        },
        {
            "title": "踏歌",
            "content": [
                "攧厥。看精神、压一庞儿劣。更言语、一似春莺滑。一团儿、美满香和雪。去也。把春衫、换却同心结。向人道、不怕轻离别。问昨宵、因甚歌声咽。秋被梦，春闺月。旧家事、却对何人说。告弟弟莫趁蜂和蝶。有春归花落时节。"
            ]
        },
        {
            "title": "杏花天",
            "content": [
                "病来自是於春懒。但别院、笙歌一片。蛛丝网遍玻璃盏。更问舞裙歌扇。有多少、莺愁蝶怨。甚梦里、春归不管。杨花也笑人情浅。故故沾衣扑面。"
            ]
        },
        {
            "title": "昭君怨",
            "content": [
                "长记潇湘秋晚。歌舞橘洲人散。走马月明中。折芙蓉。今日西山南浦。画栋珠帘云雨。风景不争多。奈愁何。"
            ]
        },
        {
            "title": "阮郎归",
            "content": [
                "山前风雨欲黄昏。山头来去雪。鹧鸪声里数家村。潇湘逢故人。挥羽扇，整纶巾。少年鞍马尘。如今憔悴赋招魂。儒冠多误身。"
            ]
        },
        {
            "title": "太常引",
            "content": [
                "君王著意履声间。便令押、紫宸班。今代又尊韩。道吏部、文章泰山。一杯千岁，问公何事，早伴赤松闲。功业後来看。似江左、风流谢安。"
            ]
        },
        {
            "title": "鹊桥仙",
            "content": [
                "朱颜晕酒，方瞳点漆，闲傍松边倚杖。不须更展画图看，自是个、寿星模样。今朝盛事，一杯深劝，更把新诗齐唱。人间八十最风流，长帖在、儿儿额上。"
            ]
        },
        {
            "title": "乌夜啼",
            "content": [
                "人言我不如公。酒频中。更把平生湖海、问儿童。千尺蔓。云叶乱。系长松。却笑一身缠绕、似衰翁。"
            ]
        },
        {
            "title": "乌夜啼",
            "content": [
                "江头醉倒山公。月明中。记得昨宵归路、笑儿童。溪欲转。山已断。两三松。一段可怜风月、欠诗翁。"
            ]
        },
        {
            "title": "朝中措 醉归寄佑之弟",
            "content": [
                "篮舆袅袅破重冈。玉笛两红妆。这里都愁酒尽，那边正和诗忙。为谁醉倒，为谁归去，都莫思量。白水东边篱落，斜阳欲下牛羊。"
            ]
        },
        {
            "title": "西河",
            "content": [
                "西江水。道是西风人泪。无情却解送行人，月明千里。从今日日倚高楼，伤心烟树如荠。会君难，别君易。草草不如人意。十年著破绣衣茸，种成桃李。问君可是厌承明，东方鼓吹千骑。对梅花、更消一醉。有明年、调鼎风味。老病自怜憔悴。过吾庐、定有幽人相问，岁晚渊明归来未。"
            ]
        },
        {
            "title": "菩萨蛮",
            "content": [
                "香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。"
            ]
        },
        {
            "title": "菩萨蛮",
            "content": [
                "无情最是江头柳。长条折尽还依旧。木叶下平湖。雁来书有无。雁无书尚可。妙语凭谁和。风雨断肠时。小山生桂枝。"
            ]
        },
        {
            "title": "菩萨蛮",
            "content": [
                "稼轩日向儿童说。带湖买得新风月。头白早归来。种花花已开。功名浑是错。更莫思量着。见说小楼东。好山千万重。"
            ]
        },
        {
            "title": "临江仙",
            "content": [
                "锺鼎山林都是梦，人间荣辱休惊。只消闲处过平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晚山眉样翠，秋水镜般明。"
            ]
        },
        {
            "title": "临江仙",
            "content": [
                "莫向空山吹玉笛，壮怀酒醒心惊。四更霜月太寒生。被翻红锦浪，酒满玉壶冰。小陆未须临水笑，山林我辈锺情。今宵依旧醉中行。试寻残菊处，中路侯渊明。"
            ]
        },
        {
            "title": "临江仙",
            "content": [
                "老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。"
            ]
        },
        {
            "title": "蝶恋花",
            "content": [
                "小小华年才月半。罗幕春风，幸自无人见。刚道羞郎低粉面。傍人瞥见回娇盼。昨夜西池陪女伴。柳困花慵，见说归来晚。劝客持觞浑未惯。未歌先觉花枝颤。"
            ]
        },
        {
            "title": "蝶恋花",
            "content": [
                "九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。"
            ]
        },
        {
            "title": "鹧鸪天",
            "content": [
                "枕簟溪堂冷欲秋。断云依水晚来收。红莲相倚浑如醉，白鸟无言定自愁。书咄咄，且休休。一丘一壑也风流。不知筋力衰多少，但觉新来懒上楼。"
            ]
        },
        {
            "title": "鹧鸪天",
            "content": [
                "唱彻阳关泪未乾。功名馀事且加餐。浮天水送无穷树，带雨云埋一半山。今古恨，几千般。只应离合是悲欢。江头未是风波恶，别有人间行路难。"
            ]
        },
        {
            "title": "蝶恋花",
            "content": [
                "点检笙歌多酿酒。蝴蝶西园，暖日明花柳。醉倒东风眠永昼。觉来小院重携手。可惜春残风雨又。收拾情怀，长把诗﹀︽。杨柳见人离别後。腰肢近日和他瘦。"
            ]
        },
        {
            "title": "鹧鸪天",
            "content": [
                "翠竹千寻上薜萝。东湖经雨又增波。只因买得青山好，却恨归来白发多。明画烛，洗金荷。主人起舞客齐歌。醉中只恨欢娱少，明日醒时奈病何。"
            ]
        },
        {
            "title": "鹧鸪天",
            "content": [
                "晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。"
            ]
        },
        {
            "title": "鹧鸪天",
            "content": [
                "一榻清风殿影凉。涓涓流水响回廊。千章云木钩輈叫，十里溪风?稏香。冲急雨，趁斜阳。山园细路转微茫。倦途却被行人笑，只为林泉有底忙。"
            ]
        },
        {
            "title": "满庭芳",
            "content": [
                "柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。"
            ]
        },
        {
            "title": "六么令",
            "content": [
                "倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。问愁谁怯。可堪杨柳，先作东风满城雪。"
            ]
        },
        {
            "title": "六么令",
            "content": [
                "酒群花队，攀得短辕折。谁怜故山归梦，千里莼羹滑。便整松江一棹，点检能言鸭。故人欢接。醉怀双橘，堕地金圆醒时觉。长喜刘郎马上，肯听诗书说。谁对叔子风流，直把曹刘压。更看君侯事业，不负平生学。离觞愁怯。送君归後，细写茶经煮香雪。"
            ]
        },
        {
            "title": "江神子/江城子",
            "content": [
                "剩云残日弄阴晴。晚山明。小溪横。枝上绵蛮，休作断肠声。但是青山山下路，春到处，总堪行。当年彩笔赋芜城。忆平生。若为情。试取灵槎，归路问君平。花底夜深寒色重，须拼却，玉山倾。"
            ]
        },
        {
            "title": "江神子/江城子",
            "content": [
                "一川松竹任横斜。有人家。被云遮。雪後疏梅，时见两三花。比□桃源溪上路，风景好，不争多。旗亭有酒径须赊。晚寒些。怎禁他。醉里匆匆，归骑自随车。白发苍颜吾老矣，只此地，是生涯。"
            ]
        },
        {
            "title": "江神子/江城子",
            "content": [
                "玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。说与东风，归意有无间。芳草姑苏台下路，和泪看，小屏山。"
            ]
        },
        {
            "title": "朝中措 绿萍池沼絮飞忙",
            "content": [
                "绿萍池沼絮飞忙。花入蜜脾香。长怪春归何处，谁知个里迷藏。残云剩雨，些儿意思，直恁思量。不是莺声惊觉，梦中啼损红妆。"
            ]
        },
        {
            "title": "声声慢",
            "content": [
                "开元盛日，天上栽花，月殿桂影重重。十里芬芳，一枝金粟玲珑。管弦凝碧池上，记当时、风月愁侬。翠华远，但江南草木，烟锁深宫。只为天姿冷澹，被西风酝酿，彻骨香浓。枉学丹蕉，叶展偷染娇红。道人取次装束，是自家、香底家风。又怕是，为凄凉、长在醉中。"
            ]
        },
        {
            "title": "洞仙歌",
            "content": [
                "飞流万壑，共千岩争秀。孤负平生弄泉手。叹轻衫短帽，几许红尘，还自喜，濯发沧浪依旧。人生行乐耳，身後虚名，何似生前一杯酒。便此地、结吾庐，待学渊明，更手种、门前五柳。且归去、父老约重来，问如此青山，定重来否。"
            ]
        },
        {
            "title": "洞仙歌",
            "content": [
                "江头父老，说新来朝野。都道今年太平也。见朱颜绿鬓，玉带金鱼，相公是，旧日中朝司马。遥知宣劝处，东阁华灯，别赐仙韶接元夜。问天上、几多春，只是人间，但长见、精神如画。好都取、山河献君王，看父子貂蝉，玉京迎驾。"
            ]
        },
        {
            "title": "最高楼",
            "content": [
                "西园买，谁载万金归。多病胜游稀。风斜画烛天香夜，凉生翠盖酒酣时。待重寻，居士谱，谪仙诗。看黄底、御袍元自贵。看红底、状元新得意。如斗大，只花痴。汉妃翠被娇无奈，吴娃粉阵恨谁知。但纷纷，蜂蝶乱，送春迟。"
            ]
        },
        {
            "title": "八声甘州 把江山好处付公来",
            "content": [
                "把江山好处付公来，金陵帝王州。想今年燕子，依然认得，王谢风流。只用平时尊俎，弹压万貔貅。依旧钧天梦，玉殿东头。看取黄金横带，是明年准拟，丞相封侯。有红梅新唱，香阵卷温柔。且华堂、通宵一醉，待从今、更数八千秋。公知否，邦人香火，夜半才收。"
            ]
        },
        {
            "title": "念奴娇",
            "content": [
                "晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。"
            ]
        },
        {
            "title": "念奴娇",
            "content": [
                "对花何似，似吴宫初教，翠围红阵。欲笑还愁羞不语，惟有倾城娇韵。翠盖风流，牙签名字，旧赏那堪省。天香染露，晓来衣润谁整。最爱弄玉团酥，就中一朵，曾入扬州咏。华屋金盘人未醒，燕子飞来春尽。最忆当年，沈香亭北，无限春风恨。醉中休问，夜深花睡香冷。"
            ]
        },
        {
            "title": "念奴娇",
            "content": [
                "兔园旧赏，怅遗踪、飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。莫惜雾鬓风鬟，试教骑鹤，去约尊前月。自与诗翁磨冻砚，看扫幽兰新阙。便拟□□，人间挥汗，留取层冰洁。此君何事，晚来还易腰折。"
            ]
        },
        {
            "title": "贺新郎",
            "content": [
                "云卧衣裳冷。看萧然、风前月下，水边幽影。罗袜尘生凌波去，汤沐烟江万顷。爱一点、娇黄成晕。不记相逢曾解佩，甚多情、为我香成阵。待和泪，收残粉。灵均千古怀沙恨。□当时、匆匆忘把，此仙题品。烟雨凄迷﹀︽损，翠袂摇摇谁整。谩写入、瑶琴幽愤。弦断招魂无人赋，但金杯的皪银台润。愁殢酒，又独醒。"
            ]
        },
        {
            "title": "江神子/江城子",
            "content": [
                "梅梅柳柳斗纤秾。乱山中。为谁容。试著春衫，依旧怯东风。何处踏青人未去，呼女伴，认骄骢。儿家门户几重重。记相逢。画桥东。明日重来，风雨暗残红。可惜行云春不管，裙带褪，鬓云松。"
            ]
        },
        {
            "title": "蝶恋花",
            "content": [
                "衰草残阳三万顷。不算飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。"
            ]
        },
        {
            "title": "满庭芳",
            "content": [
                "急管哀弦，长歌慢舞，连娟十样宫眉。不堪红紫，风雨晓来稀。惟有杨花飞絮，依旧是、萍满芳池。酴醿在，青虬快剪，插遍古铜彝。谁将春色去，鸾胶难觅，弦断朱丝。恨牡丹多病，也费医治。梦里寻春不见，空肠断、怎得春知。休惆怅，一觞一咏，须刻右军碑。"
            ]
        },
        {
            "title": "水调歌头",
            "content": [
                "造物故豪纵，千里玉鸾飞。等闲更把，万斛琼粉盖颇黎。好卷垂虹千丈，只放冰壶一色，云海路应迷。老子旧游处，回首梦耶非。谪仙人，鸥鸟伴，两忘机。掀髯把酒一笑，诗在片帆西。寄语烟波旧侣，闻道莼鲈正美，休制芰荷衣。上界足官府，汗漫与君期。"
            ]
        },
        {
            "title": "鹧鸪天",
            "content": [
                "扑面征尘去路遥。香篝渐觉水沈销。山无重数周遭碧，花不知名分外娇。人历历，马萧萧。笙旗又过小红桥。愁边剩有相思句，摇断吟鞭碧玉梢。"
            ]
        },
        {
            "title": "水调歌头",
            "content": [
                "万事到白发，日月几西东。羊肠九折歧路，老我惯经从。竹树前溪风月，鸡酒东家父老，一笑偶相逢。此乐竟谁觉，天外有冥鸿。味平生，公与我，定无同。玉堂金马，自有佳处著诗翁。好锁云烟窗户，怕入丹青图画，飞去了无踪。此语更痴绝，真有虎头风。"
            ]
        },
        {
            "title": "水调歌头",
            "content": [
                "君莫赋幽愤，一语试相开。长安车马道上，平地起崔嵬。我愧渊明久矣，独借此翁湔洗，素壁写归来。斜日透虚隙，一线万飞埃。断吾生，左持蟹，右持杯。买山自种云树，山下斸烟莱。百炼都成绕指，万事直须称好，人世几舆台。刘郎更堪笑，刚赋看花回。"
            ]
        },
        {
            "title": "水调歌头",
            "content": [
                "折尽武昌柳，挂席上潇湘。二年鱼鸟江上，笑我往来忙。富贵何时休问，离别中年堪恨，憔悴鬓成霜。丝竹陶写耳，急羽且飞觞。序兰亭，歌赤壁，绣衣香。使君千骑鼓吹，风采汉侯王。莫把骊驹频唱，可惜南楼佳处，风月已凄凉。在家贫亦好，此语试平章。"
            ]
        },
        {
            "title": "水调歌头",
            "content": [
                "白日射金阙，虎豹九关开。见君谏疏频上，高论挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。笑吾庐，门掩草，径封苔。未应两手无用，要把蟹螯杯。说剑论诗馀事，醉舞狂歌欲倒，老子颇堪哀。白发宁有种，一一醒时栽。"
            ]
        },
        {
            "title": "满江红",
            "content": [
                "曲几蒲团，方丈里、君来问疾。更夜雨、匆匆别去，一杯南北。万事莫侵闲鬓发，百年正要佳眠食。最难忘、此语重殷勤，千金直。西崦路，东岩石。携手处，今陈迹。望重来犹有，旧盟如日。莫信蓬莱风浪隔，垂天自有扶摇力。对梅花、一夜苦相思，无消息。"
            ]
        },
        {
            "title": "满江红",
            "content": [
                "湖海平生，算不负、苍髯如戟。闻道是、君王著意，太平长策。此老自当兵十万，长安正在天西北。便凤凰、飞诏下天来，催归急。车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间、谁管别离愁，杯中物。"
            ]
        },
        {
            "title": "满江红",
            "content": [
                "鹏翼垂空，笑人世、苍然无物。还又向、九重深处，玉阶山立。袖里珍奇光五色，他年要补天西北。且归来、谈笑护长江，波澄碧。佳丽地，文章伯。金缕唱，红牙拍。看尊前飞下，日边消息。料想宝香黄阁梦，依然画舫青溪笛。待如今、端的约锺山，长相识。"
            ]
        },
        {
            "title": "满江红",
            "content": [
                "快上西楼，怕天放、浮云遮月。但唤取、玉纤横笛，一声吹裂。谁做冰壶浮世界，最怜玉斧修时节。问常娥、孤冷有愁无，应华发。云液满，琼杯滑。长袖起，清歌咽。叹十常八九，欲磨还缺。若得长圆如此夜，人情未必看承别。把从前、离恨总成欢，归时说。"
            ]
        },
        {
            "title": "水调歌头",
            "content": [
                "上古八千岁，才是一春秋。不应此日，刚把七十寿君侯。看取垂天云翼，九万里风在下，与造物同游。君欲计岁月，当试问庄周。醉淋浪，歌窈窕，舞温柔。从今杖屦南涧，白日为君留。闻道钧天帝所，频上玉卮春酒，冠珮拥龙楼。快上星辰去，名姓动金瓯。"
            ]
        },
        {
            "title": "满江红",
            "content": [
                "瘴雨蛮烟，十年梦、尊前休说。春正好、故园桃李，待君花发。儿女灯前和泪拜，鸡豚社里归时节。看依然、舌在齿牙牢，心如铁。治国手，封侯骨。腾汉漫，排阊阖。待十分做了，诗书勋业。常日念君归去好，而今却恨中年别。笑江头、明月更多情，今宵缺。"
            ]
        },
        {
            "title": "水龙吟",
            "content": [
                "玉皇殿阁微凉，看公重试薰风手。高门画戟，桐阴阁道，青青如旧。兰佩芳空，蛾眉谁妒，无言搔首。甚年年却有，呼韩塞上，人争问、公安否。金印明年如斗。向中州、锦衣行昼。依然盛事，貂蝉前後，凤麟飞走。富贵浮云，我评轩冕，不如杯酒。待从公，痛饮八千馀岁，伴庄椿寿。"
            ]
        },
        {
            "title": "沁园春",
            "content": [
                "伫立潇湘，黄鹄高飞，望君不来。被东风吹堕，西江对语，急呼斗酒，旋拂征埃。却怪英姿，有如君者，犹欠封侯万里哉。空赢得，道江南佳句，只有方回。锦帆画舫行斋。怅雪浪粘天江影开。记我行南浦，送君折柳，君逢驿使，为我攀梅。落帽山前，呼鹰台下，人道花须满县栽。都休问，看云霄高处，鹏翼徘徊。"
            ]
        },
        {
            "title": "摸鱼儿",
            "content": [
                "望飞来、半空鸥鹭。须臾动地鼙鼓。截江组练驱山去，鏖战未收貔虎。朝又暮。诮惯得、吴儿不怕蛟龙怒。风波平步。看红旆惊飞，跳鱼直上，蹙踏浪花舞。凭谁问，万里长鲸吞吐。人间儿戏千弩。滔天力倦知何事，白马素车东去。堪恨处。人道是、子胥冤愤终千古。功名自误。谩教得陶朱，五湖西子，一舸弄烟雨。"
            ]
        },
        {
            "title": "新荷叶",
            "content": [
                "春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他鶗鴂芳菲。细数从前，不应诗酒皆非。知音弦断，笑渊明、空抚馀徽。停杯对影，待邀明月相依。"
            ]
        },
        {
            "title": "贺新郎·赋琵琶",
            "content": [
                "凤尾龙香拨，自开元。《霓裳曲》罢，几番风月。最苦浔阳江头客，画舸亭亭待发。记出塞，黄云堆雪。马上离愁三万里，望昭阳、宫殿孤鸿没，弦解语，恨难说。",
                "　　辽阳驿使音尘绝，琐窗寒、轻拢慢捻，泪珠盈睫。推手含情还却手，一抹《梁州》哀彻。千古事，云飞烟灭。贺老定场无消息，想沉香亭北繁华歇，弹到此，为呜咽。",
                ""
            ]
        },
        {
            "title": "贺新郎    赋水仙",
            "content": [
                "云卧衣裳冷。",
                "看萧然、风前月下，水边幽影。",
                "罗袜尘生凌波去，汤沐烟江万顷。",
                "爱一点、娇黄成晕。",
                "不记相逢曾解佩，甚多情、为我香成阵。",
                "待和泪，收残粉。",
                "灵均千古怀沙恨。",
                "恨当时、匆匆忘把，此仙题品。",
                "烟雨凄迷［亻孱］［亻愁］损，翠袂摇摇谁整？",
                "谩写入、瑶琴幽愤。",
                "弦断招魂无人赋，但金杯的砾银台润。",
                "愁［歹带］酒，又独醒。"
            ]
        },
        {
            "title": "贺新郎    用前韵送杜叔高",
            "content": [
                "细把君诗说：",
                "怅余音、钓天浩荡，洞庭胶葛。",
                "千尺阴崖尘不到，惟有层冰积雪。",
                "乍一见、寒生毛发。",
                "自昔佳人多薄命，对古来、一片伤心月。",
                "金屋冷，夜调瑟。",
                "去天尺五君家别。",
                "看乘空、鱼龙惨淡，风云开合。",
                "起望衣冠神州路，白日销残战骨。",
                "叹夷甫、诸人清绝！",
                "夜半狂歌悲风起，听铮铮、阵马檐间铁。",
                "南共北，正分裂！"
            ]
        },
        {
            "title": "贺",
            "content": [
                "欲援例者，遂作数语，庶几仿佛渊明思亲友之意云。",
                "甚矣我衰矣！",
                "怅平生、交游零落，只今余几？",
                "白?空垂三千丈，一笑人间万事。",
                "问何物、能令公喜？",
                "我见青山多妩媚，料青山、见我应如是。",
                "情与貌，略相似。",
                "一尊搔首东窗里。",
                "想渊明、停云诗臼，此时风味。",
                "江左沉酣求名者，岂识浊醪妙理！",
                "回首叫、云飞风起。",
                "不恨古人吾不见，恨古人、不见吾狂耳。",
                "知我者，二三子。"
            ]
        },
        {
            "title": "贺新郎",
            "content": [
                "陈同父自东阳来过余，留十日，与之同游鹅湖，且会朱晦庵于紫溪，不至，",
                "飘然东归。既别之明日，余意中殊恋恋，复欲追路。至鹭鹚林，则雪深泥滑，不",
                "得前矣。独饮方村，怅然久之，颇恨挽留之不遂。夜半，投宿吴氏泉湖四望楼，",
                "闻邻笛悲甚，为赋贺新郎以见意。又五日，同父书来索词。心所同然者如此，可",
                "发千里一笑。",
                "把酒长亭说。",
                "看渊明、风流酷似，卧龙诸葛。",
                "何处飞来林间鹊？蹙踏松梢残雪。",
                "要破帽、多添华发。",
                "剩水残山无态度，被疏梅、料理成风月。",
                "两三雁，也萧瑟。",
                "佳人重约还轻别。",
                "怅清江、天寒不渡，水深冰合。",
                "路断车轮生四角，此地行人销骨。",
                "问谁使、君来愁绝？",
                "铸就而今相思错，料当初、费尽人间铁。",
                "长夜笛，莫吹裂！"
            ]
        },
        {
            "title": "贺新郎·别茂嘉十二弟",
            "content": [
                "绿树听鹈鴂，更那堪、鹧鸪声住，杜鹃声切。啼到春归无啼处，苦恨芳菲都歇。算未抵人间离别：马上琵琶关塞黑，更长门、翠辇辞金阙，看燕燕，送归妾。",
                "　　将军百战身名裂，向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼、清泪长啼血，谁共我，醉明月？",
                ""
            ]
        },
        {
            "title": "水龙吟    过南剑双溪楼",
            "content": [
                "举头西北浮云，倚天万里须长剑。",
                "人言此地，夜深长见，斗牛光焰。",
                "我觉山高，潭空水冷，月明星淡。",
                "待燃犀下看，凭栏却怕，风雷怒，鱼龙惨。",
                "峡束沧江对起，过危楼、欲飞还敛。",
                "元龙老矣，不妨高卧，冰壶凉簟。",
                "千古兴亡，百年悲笑，一时登览。",
                "问何人又卸，片帆沙岸，系斜阳缆？"
            ]
        },
        {
            "title": "木兰花慢·滁州送范倅",
            "content": [
                "老来情味减，对别酒，怯流年。况屈指中秋，十分好月，不照人圆。无情水都不管，共西风、只管送归船。秋晚莼鲈江上，夜深儿女灯前。",
                "　　征衫，便好去朝天，玉殿正思贤。想夜半承明，留教视草，却遣筹边。长安，故人问我，道愁肠殢酒只依然。目断秋霄落雁，醉来时响空弦。",
                ""
            ]
        },
        {
            "title": "木兰花慢   中秋",
            "content": [
                "可怜今夕月，向何处、去悠悠？",
                "是别有人间，那边才见，光影东头？",
                "是天外空汗漫，但长风、浩浩送中秋？",
                "飞镜无根谁系？嫦娥不嫁谁留？　",
                "谓经海底问无由，恍惚使人愁。",
                "怕万里长鲸，纵横触破，玉殿琼楼。",
                "虾蟆故堪浴水，问云何、玉兔解沉浮？",
                "若道都齐无恙，云何渐渐如钩？"
            ]
        },
        {
            "title": "念奴娇    登",
            "content": [
                "我来吊古，上危楼赢得、闲愁千斛。",
                "虎踞龙蟠何处是？只有兴亡满目。",
                "柳外斜阳，水边归鸟，陇上吹乔木。",
                "片帆西去，一声谁喷霜竹？",
                "却忆安石风流，东山岁晚，泪落哀筝曲。",
                "儿辈功名都付与，长日惟消棋局。",
                "宝镜难寻，碧云将暮，谁劝杯中绿？",
                "江头风怒，朝来波浪翻屋。"
            ]
        },
        {
            "title": "木兰花慢    席上呈张仲固帅兴元",
            "content": [
                "汉中开汉业，问此地、是耶非？",
                "想剑指三秦，君王得意，一战东归。",
                "追亡事、今不见，但山川满目泪沾衣。",
                "落日胡尘位断，西风塞马空肥。",
                "一编书是帝王师，小试去征西。",
                "更草草离筵，匆匆去路，愁满旌旗。",
                "君思我、回首处，正江涵秋影雁初飞。",
                "安得车轮四角，不堪带减腰围。"
            ]
        },
        {
            "title": "八声甘州 故将军饮罢夜归来",
            "content": [
                "故将军饮罢夜归来，长亭解雕鞍。",
                "恨灞陵醉尉，匆匆未识，桃李无言。",
                "射虎山横一骑，裂石响惊弦。",
                "落魄封侯事，岁晚田园。",
                "谁向桑麻杜曲，要短衣匹马，移住南山？",
                "看风流慷慨，谈笑过残年。",
                "汉开边，功名万里，甚当年健者也曾闲？",
                "纱窗外，斜风细雨，一阵轻寒。"
            ]
        },
        {
            "title": "念奴娇    赋雨岩",
            "content": [
                "近来何处有吾愁？何处还知吾乐？",
                "一点凄凉千古意，独倚西风寥廓。",
                "并竹寻泉，和云种树，唤作真闲客。",
                "此心闲处，不应长藉邱壑。",
                "休说往事皆非，而今云是，且把清尊酌。",
                "醉里不知谁是我，非月非云非鹤。",
                "露冷风高，松梢桂子，醉了还醒却。",
                "北窗高卧，莫教啼鸟惊着。"
            ]
        },
        {
            "title": "水调",
            "content": [
                "八月十四日余卧病博山寺中，因用韵为谢，兼寄吴子似。",
                "我志在寥阔，畴昔梦登天。",
                "摩娑素月，人世俯仰已千年。",
                "有客骖鸾并凤，云遇青山、赤壁，相约上高寒。",
                "酌酒援北斗，我亦虱其间。",
                "少歌曰：神甚放，形如眠。",
                "鸿鹄一再高举，天地睹方圆。",
                "欲重歌兮梦觉，推枕惘然独念，人事底亏全？",
                "有美人可语，秋水隔婵娟。"
            ]
        },
        {
            "title": "水调歌头    和马叔度游月波楼",
            "content": [
                "客子久不到，好景为君留。",
                "西楼着意吟赏，何必问更筹？",
                "唤起一天明月，照我满怀冰雪，浩荡百川流。",
                "鲸饮未吞海，剑气已横秋。",
                "野光浮，天宇回，物华幽。",
                "中州遗恨，不知今夜几人愁？",
                "谁念英雄老矣？不道功名蕞尔，决策尚悠悠。",
                "此事费分说，来日且扶头！"
            ]
        },
        {
            "title": "水调歌头    盟鸥",
            "content": [
                "带湖吾甚爱，千丈翠奁开。",
                "先生杖履无事，一日走千回。",
                "凡我同盟鸥鸟，今日既盟之后，来往莫相猜。",
                "白鹤在何处？尝试与偕来。",
                "破青萍，排翠藻，立苍苔。",
                "窥鱼笑汝痴计，不解举吾杯。",
                "废沼荒丘畴昔，明月清风此夜，人世几欢哀？",
                "东岸绿荫少，杨柳更须栽。"
            ]
        },
        {
            "title": "念奴娇·书东流村壁",
            "content": [
                "野棠花落，又匆匆过了清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。",
                "　　闻道绮陌东头，行人曾见，帘底纤纤月。旧恨春江流不尽，新恨云山千叠。料得明朝，尊前重见，镜里花难折。也应惊问，近来多少华发？",
                ""
            ]
        },
        {
            "title": "满江红",
            "content": [
                "落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。"
            ]
        },
        {
            "title": "水调歌头    舟次扬洲和人韵",
            "content": [
                "落日塞尘起，胡骑猎清秋。",
                "汉家组练十万，列舰耸高搂。",
                "谁道投鞭飞渡？忆昔鸣［骨高］血污，风雨佛狸愁。",
                "季子正年少，匹马黑貂裘。",
                "今老矣，搔白首，过扬州。",
                "倦游欲去江上，手种橘千头。",
                "二客东南名胜，万卷诗书事业，尝试与君谋。",
                "莫射南山虎，直觅富民侯！"
            ]
        },
        {
            "title": "满江红    送李正之提刑入蜀",
            "content": [
                "蜀道登天，一杯送、绣衣行客。",
                "还自叹、中年多病，不堪离别。",
                "东北看惊诸葛表，西南更草相如檄。",
                "把攻名、收拾付君侯，如椽笔。",
                "儿女泪，君休滴。",
                "荆楚路，吾能说。",
                "要新诗准备，庐山山色。",
                "赤壁矶头千古浪，铜［革是］陌上三更月。",
                "正梅花、万里雪深时，须相忆。"
            ]
        },
        {
            "title": "满江红    游南岩和范廓之韵",
            "content": [
                "笑拍洪崖，问千丈、翠岩谁削？",
                "依旧是、西风白马，北村南郭。",
                "似整复斜僧屋乱，欲吞还吐林烟薄。",
                "觉人间、万事到秋来，都摇落。",
                "呼斗酒，同君酌。",
                "更小隐，寻幽约。",
                "且丁宁休负，北山猿鹤。",
                "有鹿从渠求鹿梦，非鱼定未知鱼乐。",
                "正仰看、飞鸟却应人，回头错。"
            ]
        },
        {
            "title": "满江红    江行和杨济翁韵",
            "content": [
                "过眼溪山，怪都似、旧时曾识。",
                "是梦里、寻常行遍，江南江北。",
                "佳处径须携杖去，能消几两平生屐？",
                "笑尘埃、三十九年非，长为客！",
                "吴楚地，东南拆。",
                "英雄事，曹刘敌。",
                "被西风吹尽，了无陈迹。",
                "楼观才成人已去，旌旗未卷头先白。",
                "叹人间、哀乐转相寻，今犹昔。"
            ]
        },
        {
            "title": "沁园春    带湖新居将成",
            "content": [
                "三径初成，鹤怨猿惊，稼轩未来。",
                "甚云山自许，平生意气，衣冠人笑，抵死尘埃。",
                "意倦须还，身闲贵早，岂为莼羹鲈脍哉！",
                "秋江上，看惊弦雁避，骇浪船回。",
                "东冈更葺茅斋。",
                "好都把轩窗临水开。",
                "要小舟行钓，先应种柳，疏篱护竹，莫碍观梅。",
                "秋菊堪餐，春兰可佩，留待先生手自栽。",
                "沉吟久，怕君恩未许，此意徘徊。"
            ]
        },
        {
            "title": "新荷叶    和赵德庄韵",
            "content": [
                "人已归来，杜鹃欲劝谁归？",
                "绿树如云，等闲借与莺飞。",
                "兔葵燕麦，问刘郎、几度沾衣？",
                "翠屏幽梦，觉来水绕山围。",
                "有酒重携，小园随意芳菲。",
                "往日繁华，而今物是人非。",
                "春风半面，记当年、初识崔徽。",
                "南云雁少，锦书无个因依。"
            ]
        },
        {
            "title": "最",
            "content": [
                "吾衰矣，须富贵何时？",
                "富贵是危机。",
                "暂忘设醴抽身去，未曾得米弃官归。",
                "穆先生，陶县令，是吾师。",
                "待葺个、园儿名佚老。",
                "更作个、亭儿名亦好。",
                "闲饮酒，醉吟诗。",
                "千年田换八百主，一人口插几张匙？",
                "休休休，更说甚，是和非！"
            ]
        },
        {
            "title": "最高",
            "content": [
                "长安道，投老倦游归。",
                "七十古来稀。",
                "藕花雨湿前胡夜，桂枝风澹小山时。",
                "怎消除，须［歹带］酒，更吟诗。",
                "也莫向、竹边孤负雪。",
                "也莫向、柳边孤负月。",
                "闲过了，总成痴。",
                "种花事业无人问，对花情味只天知。",
                "笑山中，云出早，鸟归迟。"
            ]
        },
        {
            "title": "千年调    蔗",
            "content": [
                "卮酒向人时，和气先倾倒。",
                "最要然然可可，万事称好。",
                "滑稽坐上，更对鸱夷笑。",
                "寒与热，总随人，甘国老。",
                "少年使酒，出口人嫌拗。",
                "此个和合道理，近日方晓。",
                "学人言语，未会十分巧。",
                "看他们，得人怜，秦吉了。"
            ]
        },
        {
            "title": "粉蝶儿    和晋臣赋落花",
            "content": [
                "昨日春如十三女儿学绣，一枝枝、不教花瘦。",
                "甚无情，便下得、雨僝风僽。",
                "向园林、铺作地衣红绉。",
                "而今春似轻薄荡子难久。记前时、送春归后。",
                "把春波都酿作、一江醇酎。",
                "约清愁、杨柳岸边相候。"
            ]
        },
        {
            "title": "蝶恋花    送祐之弟",
            "content": [
                "衰草残阳三万顷。",
                "不算飘零，天外孤鸿影。",
                "几许凄凉须痛饮，行人自向江头醒。",
                "会少离多看两鬓。",
                "万缕千丝，何况新来病。",
                "不是离愁难整顿，被他引惹其他恨！"
            ]
        },
        {
            "title": "踏莎行   和赵国兴知录韵",
            "content": [
                "吾道悠悠，忧心悄悄，最无聊处秋光到。",
                "西风林外有啼鸦，斜阳山下多衰草。",
                "长忆商山，当年四老，尘埃也走咸阳道。",
                "为谁书到便幡然？至今此意无人晓。"
            ]
        },
        {
            "title": "无题",
            "content": [
                "病得那人妆晃了，巴巴，系上裙儿稳也哪。",
                "别泪没些些，海誓山盟总是赊。",
                "今日新欢须记取，孩儿，更过十年也似他。"
            ]
        },
        {
            "title": "南乡子    登京口北固亭有怀",
            "content": [
                "何处望神州？满眼风光北固楼。",
                "千古兴亡多少事？悠悠！",
                "不尽长江滚滚流。",
                "年少万兜鍪，坐断东南战未休。",
                "天下英雄谁敌手？曹刘！",
                "生子当如孙仲谋。"
            ]
        },
        {
            "title": "满江红",
            "content": [
                "笳鼓归来，举鞭问、何如诸葛。人道是、匆匆五月，渡泸深入。白羽风生貔虎噪，青溪路断猩鼯泣。早红尘、一骑落平冈，捷书急。三万卷，龙韬客。浑未得，文章力。把诗书马上，笑驱锋镝。金印明年如斗大，貂蝉却自兜鍪出。待刻公、勋业到□云，浯溪石。"
            ]
        },
        {
            "title": "鹧鸪天    读",
            "content": [
                "晚岁躬耕不怨贫，只鸡斗酒聚比邻。",
                "都无晋宋之间事，自是羲皇以上人。",
                "千载后，百篇存，更无一字不清真。",
                "若教王谢诸郎在，未抵柴桑陌上尘！"
            ]
        },
        {
            "title": "定风波    暮春漫兴",
            "content": [
                "少日春怀似酒浓，插花走马醉千钟。",
                "老去逢春如病酒。",
                "唯有，茶瓯香篆小帘栊。",
                "卷尽残花风未定。",
                "休恨，花开元自要春风。",
                "试问春归谁得见？飞燕，来时相遇夕阳中。"
            ]
        },
        {
            "title": "鹧鸪天·鹅湖归病起作",
            "content": [
                "枕簟溪堂冷欲秋，断云依水晚来收。红莲相倚浑如醉，白鸟无言定自愁。",
                "　　书咄咄，且休休，一邱一壑也风流。不知筋力衰多少，但觉新来懒上楼。",
                ""
            ]
        },
        {
            "title": "鹧鸪天    戏题村舍",
            "content": [
                "鸡鸭成群晚不收，桑麻长过屋山头。",
                "有何不可吾方羡，要底都无饱便休。",
                "新柳树，旧沙洲，去年溪打那边流。",
                "自言此地生儿女，不嫁金家即聘周。"
            ]
        },
        {
            "title": "满江红    暮春",
            "content": [
                "家住江南，又过了、清明寒食。",
                "花径里、一番风雨，一番狼藉。",
                "流水暗随红粉去，园林渐觉清阴密。",
                "算年年、落尽刺桐花，寒无力。",
                "庭院静，空相忆。",
                "无说处，闲愁极。",
                "怕流莺乳燕，得知消息。",
                "尺素如今何处也？彩云依旧无踪迹。",
                "慢教人、羞去上层楼，平芜碧。"
            ]
        },
        {
            "title": "鹧鸪天",
            "content": [
                "着意寻春懒便回，何如信步两三杯？",
                "山才好处行还倦，诗未成时雨早催。",
                "携竹杖，更芒鞋，朱朱粉粉野蒿开。",
                "谁家寒食归宁女？笑语柔桑陌上来。"
            ]
        },
        {
            "title": "鹧鸪天    游鹅湖醉书酒家壁",
            "content": [
                "春日平原荠菜花，新耕雨后落群鸦。",
                "多情白?春无奈，晚日青帘酒易赊。",
                "闲意态，细生涯，牛栏西畔有桑麻。",
                "青裙缟袂谁家女？去趁蚕生看外家。"
            ]
        },
        {
            "title": "鹧鸪天",
            "content": [
                "困不成眠奈夜何！情知归未转愁多。",
                "暗将往事思量遍，谁把多情恼乱他？",
                "些底事，误人哪，不成真个不思家。",
                "娇痴却妒香香睡，唤起醒松说梦些。"
            ]
        },
        {
            "title": "鹧鸪天",
            "content": [
                "陌上柔桑破嫩芽，东邻蚕种已生些。",
                "平冈细草鸣黄犊，斜日寒林点暮鸦。",
                "山远近，路横斜，青旗沽酒有人家。",
                "城中桃李愁风雨，春在溪头荠菜花。"
            ]
        },
        {
            "title": "鹧鸪天",
            "content": [
                "一片归心拟乱云，春来谙尽恶黄昏。",
                "不堪向晚檐前雨，又待今宵滴梦魂。",
                "炉烬冷，鼎香氛，酒寒谁遣为重温？",
                "何人柳外横斜笛？客耳那堪不忍闻！"
            ]
        },
        {
            "title": "祝英台近·晚春",
            "content": [
                "宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，更谁劝啼莺声住？",
                "　　鬓边觑，应把花卜归期，才簪又重数。罗帐灯昏，哽咽梦中语：是他春带愁来，春归何处？却不解带将愁去。",
                ""
            ]
        },
        {
            "title": "鹧鸪天",
            "content": [
                "壮岁旌旗拥万夫，锦襜突骑渡江初。",
                "燕兵夜娖银胡□［1］，汉箭朝飞金仆姑。",
                "追往事，叹今吾，春风不染白髭须。",
                "却将万字平戎策，换得东家种树书。"
            ]
        },
        {
            "title": "鹧鸪天",
            "content": [
                "晚日寒鸦一片愁，柳塘新绿却温柔。",
                "若教眼底无离恨，不信人间有白头。",
                "肠已断，泪难收，相思重上小红楼。",
                "情知已被山遮断，频倚阑干不自由。"
            ]
        },
        {
            "title": "鹧鸪天",
            "content": [
                "唱彻阳关泪未干，",
                "功名馀事且加餐。",
                "浮天水送无穷树，",
                "带雨云埋一半山。",
                "今古恨，几千般，",
                "只应离合是悲欢。",
                "江头未是风波恶，",
                "别有人间行路难！"
            ]
        },
        {
            "title": "玉楼春",
            "content": [
                "三三两两谁家女？听取鸣禽枝上语。",
                "提壶沽酒已多时，婆饼焦时须早去。",
                "醉中忘却来时路，借问行人家住处。",
                "只寻古庙那边行，更过溪南乌桕树。"
            ]
        },
        {
            "title": "玉楼春",
            "content": [
                "何人半夜推山去？四面浮云猜是汝。",
                "常时相对两三峰，走遍溪头无觅处。",
                "西风瞥起云横渡，忽见东南天一柱。",
                "老僧拍手笑相夸，且喜青山依旧住。"
            ]
        },
        {
            "title": "玉楼春",
            "content": [
                "风前欲劝春光住，春在城南芳草路。",
                "未随流落水边花，且作飘零泥上絮。",
                "镜中已觉星星误，人不负春春自负。",
                "梦回人远许多愁，只在梨花风雨处。"
            ]
        },
        {
            "title": "永遇乐·京口北固亭怀古",
            "content": [
                "千古江山，英雄无觅、孙仲谋处。舞榭歌台，风流总被、雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。",
                "　　元嘉草草，封狼居胥，赢得仓皇北顾。四十三年，望中犹记、烽火扬州路。可堪回首、佛狸祠下，一片神鸦社鼓。凭谁问，廉颇老矣，尚能饭否？",
                ""
            ]
        },
        {
            "title": "一剪梅",
            "content": [
                "记得同烧此夜香，人在回廊，月在回廊。",
                "而今独自睚昏黄，行也思量，坐也思量。",
                "锦字都来三两行，千断人肠，万断人肠。",
                "雁儿何处是仙乡？来也恓惶，去也恓惶。"
            ]
        },
        {
            "title": "西江月",
            "content": [
                "醉里且贪欢笑，要愁那得功夫。",
                "近来始觉古人书，信着全无是处。",
                "昨夜松边醉倒，问松我醉如何？",
                "只疑松动要来扶，以手推松曰去！"
            ]
        },
        {
            "title": "西江月·夜行黄沙道中",
            "content": [
                "明月别枝惊鹊，清风半夜鸣蝉。稻花香里说丰年，听取蛙声一片。",
                "七八个星天外，两三点雨山前。旧时茅店社林边，路转溪桥忽见。",
                ""
            ]
        },
        {
            "title": "太常引",
            "content": [
                "一轮秋影转金波，飞镜又重磨。",
                "把酒问姮娥：被白、欺人奈何！",
                "乘风好去，长空万里，直下山河。",
                "斫去桂婆娑，人道是、清光更多！"
            ]
        },
        {
            "title": "西江月",
            "content": [
                "万事云烟忽过，百年蒲柳先衰。",
                "而今何事最相宜？宜醉宜游宜睡。",
                "早趁催科了纳，更量出入收支。",
                "乃翁依旧管些儿，管竹管山管水。"
            ]
        },
        {
            "title": "鹧鸪天",
            "content": [
                "欲上高楼去避愁，愁还随我上高楼。",
                "经行几处江山改，多少亲朋尽白头！",
                "归休去，去归休，不成人总要封侯。",
                "浮云出处元无定，得似浮云也自由。"
            ]
        },
        {
            "title": "踏莎行",
            "content": [
                "夜月楼台，秋香院宇，笑吟吟地人来去。",
                "是谁秋到便凄凉？当年宋玉悲如许！",
                "随分杯盘，等闲歌舞，问他有甚堪悲处？",
                "思量却也有悲时，重阳节近多风雨。"
            ]
        },
        {
            "title": "水龙吟",
            "content": [
                "为韩南涧尚书寿，甲辰岁",
                "　　渡江天马南来，几人真是经纶手？长安父老，新亭风景，可怜依旧！夷甫诸人，神州沉陆，几曾回首！算平戎万里，功名本是，真儒事、君知否？",
                "　　况有文章山斗，对桐阴、满庭清昼。当年堕地，而今试看，风云奔走。绿野风尘，平章草木，东山歌酒。待他年整顿乾坤事了，为先生寿。",
                ""
            ]
        },
        {
            "title": "水龙吟·登建康赏心亭",
            "content": [
                "楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子，把吴钩看了，阑干拍遍，无人会、登临意。",
                "　　休说鲈鱼堪脍，尽西风、季鹰归未？求田问舍，怕应羞见，刘郎才气。可惜流年，忧愁风雨，树犹如此。倩何人唤取，红巾翠袖，揾英雄泪？",
                ""
            ]
        },
        {
            "title": "生查子",
            "content": [
                "溪边照影行，天在清溪底。",
                "天上有行云，人在行云里。",
                "高歌谁和余？空谷清音起。",
                "非鬼亦非仙，一曲桃花水。"
            ]
        },
        {
            "title": "生查子",
            "content": [
                "去年燕子来，帘幕深深处。",
                "香径得泥归，都把琴书污。",
                "今年燕子来，谁听呢喃语？",
                "不见卷帘人，一阵黄昏雨。"
            ]
        },
        {
            "title": "生查子",
            "content": [
                "漫天春雪来，才抵梅花半。",
                "最爱雪边人，楚些裁成乱。",
                "雪儿偏解饮，只要金杯满。",
                "谁道雪天寒？翠袖阑干暖。"
            ]
        },
        {
            "title": "鹧鸪天    和子似山行韵",
            "content": [
                "谁共春光管日华，朱朱粉粉野蒿花。",
                "闲愁投老无多子，酒病而今较减些。",
                "山远近，路横斜，正无聊处管弦哗。",
                "去年醉处犹能记，细数溪边第几家。"
            ]
        },
        {
            "title": "阮郎归",
            "content": [
                "山前灯火欲黄昏，",
                "山头来去云。",
                "鹧鸪声里数家村，",
                "潇湘逢故人。",
                "挥羽扇，整纶巾，",
                "少年鞍马尘。",
                "如今憔悴赋招魂，",
                "儒冠多误身！"
            ]
        },
        {
            "title": "鹊桥仙",
            "content": [
                "松冈避暑，茅檐避雨，闲去闲来几度？",
                "醉扶孤石看飞泉，又却是、前回醒处。",
                "东家娶妇，西家归女。",
                "酿成千顷稻花香，夜夜费、一天风露。"
            ]
        },
        {
            "title": "清平乐",
            "content": [
                "绕床饥鼠，蝙蝠翻灯舞。",
                "屋上松风吹急雨，",
                "破纸窗间自语。",
                "平生塞北江南，",
                "归来华发苍颜。",
                "布被秋宵梦觉，",
                "眼前万里江山。"
            ]
        },
        {
            "title": "清平乐",
            "content": [
                "连云松竹，万事从今足。",
                "拄杖东家分社肉，",
                "白酒床头初熟。",
                "西风梨枣山园，",
                "儿童偷把长竿。",
                "莫遣旁人惊去，",
                "老夫静处闲看。"
            ]
        },
        {
            "title": "青玉案·元夕",
            "content": [
                "东风夜放花千树，更吹落星如雨。宝马雕车香满路，凤箫声动，玉壶光转，一夜鱼龙舞。",
                "　　蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。",
                ""
            ]
        },
        {
            "title": "菩萨蛮·书江西造口壁",
            "content": [
                "郁孤台下清江水，中间多少行人泪。西北望长安，可怜无数山。",
                "　　青山遮不住，皆竟东流去。江晚正愁余，山深闻鹧鸪。",
                ""
            ]
        },
        {
            "title": "菩萨蛮",
            "content": [
                "青山欲共高人语，联翩万马来无数。",
                "烟雨却低回，望来终不来。",
                "人言头上发，总向愁中白。",
                "拍手笑沙鸥，一身都是愁。"
            ]
        },
        {
            "title": "破阵子·为陈同甫赋壮词以寄之",
            "content": [
                "醉里挑灯看剑，梦回吹角连营。八百里分麾下灸，五十弦翻塞外声。沙场点秋兵。",
                "马作的卢飞快，弓如霹雳弦惊。了却君王天下事，嬴得生前身后名。可怜白发生！",
                ""
            ]
        },
        {
            "title": "沁园春",
            "content": [
                "杯汝来前，老子今朝，点检形骸。",
                "甚长年抱渴，咽如焦釜，于今喜睡，气似奔雷。",
                "汝刘伶，古今达者，醉后何妨死便埋。",
                "浑如此，叹汝于知己，真少恩哉！",
                "更凭歌舞为媒。",
                "算合作平居鸩毒猜。",
                "况怨无大小，生于所爱，物无美恶，过则为灾。",
                "与汝成言，勿留亟退，吾力犹能肆汝杯。",
                "杯再拜，道麾之即去，招则须来。"
            ]
        },
        {
            "title": "南乡子",
            "content": [
                "欹枕舻声边，贪听咿哑聒醉眠。",
                "变作笙歌花底去，依然，翠袖盈盈在眼前。",
                "别后两眉尖，欲说还休梦已阑。",
                "只记埋冤前夜月，相看，不管人愁独自圆。"
            ]
        },
        {
            "title": "南乡子",
            "content": [
                "何处望神州，满眼风光北固楼。",
                "千古兴亡多少事，",
                "悠悠，不尽长江滚滚流。",
                "年少万兜鍪，坐断东南战未休。",
                "天下英雄谁敌手？",
                "曹刘，生子当如孙仲谋。"
            ]
        },
        {
            "title": "摸鱼儿",
            "content": [
                "淳熙己亥，自湖北漕移湖南，同官王正之置酒小山亭为赋。",
                "　　更能消几番风雨，匆匆春又归去。惜春长怕花开早，何况落红无数。春且住！见说道、天涯芳草无归路。怨春不语，算只有殷勤，画檐蛛网，尽日惹飞絮。",
                "　　长门事，准拟佳期又误，蛾眉曾有人妒。千金纵买相如赋，脉脉此情谁诉？君莫舞！君不见、玉环飞燕皆尘土，闲愁最苦，休去倚危阑，斜阳正在，烟柳断肠处。",
                ""
            ]
        },
        {
            "title": "临江仙",
            "content": [
                "手拈黄花无意绪，等闲行尽回廊。",
                "卷帘芳桂散余香。",
                "枯荷难睡鸭，疏雨暗池塘。",
                "忆得旧时携手处，如今水远山长。",
                "罗巾浥泪别残妆。",
                "旧欢新梦里，闲处却思量。"
            ]
        },
        {
            "title": "临江仙",
            "content": [
                "金谷无烟宫树绿，嫩寒生怕春风。",
                "博山微透暖薰笼。",
                "小楼春色里，幽梦雨声中。",
                "别浦鲤鱼何日到，锦书封恨重重。",
                "海棠花下去年逢。",
                "也应随分瘦，忍泪觅残红。"
            ]
        },
        {
            "title": "露天晓角",
            "content": [
                "吴头楚尾，一棹人千里。",
                "休说旧愁新恨，长亭树、今如此！",
                "宦游吾倦矣，玉人留我醉。",
                "明日万花寒食，得且住、为佳耳。"
            ]
        },
        {
            "title": "浪淘沙",
            "content": [
                "身世酒杯中，",
                "万事皆空。",
                "古来三五个英雄。",
                "雨打风吹何处是，",
                "汉殿秦宫。",
                "梦入少年丛，",
                "歌舞匆匆。",
                "老僧夜半误鸣钟。",
                "惊起西窗眠不得，",
                "卷地西风。"
            ]
        },
        {
            "title": "浣溪纱",
            "content": [
                "父老争言雨水匀，",
                "眉头不似去年颦。",
                "殷勤谢却甑中尘。",
                "啼鸟有时能劝客，",
                "小桃无赖已撩人。",
                "梨花也作白头新。"
            ]
        },
        {
            "title": "浣溪沙",
            "content": [
                "花向今朝粉面匀，",
                "柳因何事翠眉颦？",
                "东风吹雨细于尘。",
                "自笑好山如好色，",
                "只今怀树更怀人。",
                "闲愁闲恨一番新。"
            ]
        },
        {
            "title": "汉宫春·立春",
            "content": [
                "春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辩、黄柑荐酒，更传青韭堆盘。",
                "　　却笑东风，从此便薰梅染柳，再没些闲。闲时又来镜里，转变朱颜。清愁不断，问何人会解连环。生怕见花开花落，朝来塞雁先还。",
                ""
            ]
        },
        {
            "title": "木兰花慢",
            "content": [
                "因用天问体赋",
                "可怜今夕月，向何处、去悠悠？",
                "是别有人间，那边才见，光影东头？",
                "是天外空汗漫，但长风、浩浩送中秋？",
                "飞镜无根谁系？嫦娥不嫁谁留？　",
                "谓经海底问无由，恍惚使人愁。",
                "怕万里长鲸，纵横触破，玉殿琼楼。",
                "虾蟆故堪浴水，问云何、玉兔解沉浮？",
                "若道都齐无恙，云何渐渐如钩？"
            ]
        },
        {
            "title": "东坡引",
            "content": [
                "花梢红未足，条破惊新绿。",
                "重帘下遍阑干曲。",
                "有人春睡熟，有人春睡熟。",
                "鸣禽破梦，云偏目蹙，起来香鳃褪红玉。",
                "花时爱与愁相续。",
                "罗裙过半幅，罗裙过半幅。"
            ]
        },
        {
            "title": "定风波",
            "content": [
                "野草闲花不当春，杜鹃却是旧知闻。",
                "谩道不如归去住，梅雨，石榴花又是离魂。",
                "前殿群臣深殿女，赭袍一点万红巾。",
                "莫问兴亡今几主。听取，花前毛羽已羞人。"
            ]
        },
        {
            "title": "定风波",
            "content": [
                "少日犹堪话别离，老来怕作送行诗。",
                "极目南云无过雁。",
                "君看，梅花也解寄相思。",
                "无限江山行未了。",
                "父老，不须和泪看旌旗。",
                "后会丁宁何日是？须记，春风十日放灯时。"
            ]
        },
        {
            "title": "丑奴儿",
            "content": [
                "千峰云起，",
                "骤雨一霎儿价。　",
                "更远树斜阳，",
                "风景怎生图画？　",
                "青旗卖酒，",
                "山那畔别有人间，",
                "只消山水光中，",
                "无事过这一夏。　",
                "午醉醒时，",
                "松窗竹户，",
                "万千潇洒。　",
                "野鸟飞来，",
                "又是一般闲暇。　",
                "却怪白鸥，",
                "觑著人欲下未下。　",
                "旧盟都在，",
                "新来莫是，",
                "别有说话？"
            ]
        },
        {
            "title": "采桑子 书博山道中壁",
            "content": [
                "烟迷露麦荒池柳，洗雨烘晴。",
                "洗雨烘晴，一样春风几样青。",
                "提壶脱裤催归去，万恨千情。",
                "万恨千情，各自无聊各自鸣。"
            ]
        },
        {
            "title": "采桑子 此生自断天休问",
            "content": [
                "此生自断天休问，独倚危楼。",
                "独倚危楼，不信人间别有愁。",
                "君来正是眠时节，君且归休。",
                "君且归休，说与西风一任秋。"
            ]
        },
        {
            "title": "丑奴儿 书博山道中壁",
            "content": [
                "少年不识愁滋味，",
                "爱上层楼，爱上层楼，",
                "为赋新词强说愁。",
                "而今识得愁滋味，",
                "欲说还休，欲说还休，",
                "却道天凉好个秋。"
            ]
        },
        {
            "title": "满江红",
            "content": [
                "敲碎离愁，纱窗外，风摇翠竹，人去后，吹箫声断，倚楼",
                "人独，满眼不堪三月暮，举头已觉千山绿，但试把一纸寄",
                "来书，从头读。",
                "相思字，空盈幅，相思章，何时足，滴罗襟点点，泪珠盈",
                "掬，芳草不迷行客路，垂杨只碍离人目，最苦是，立尽月",
                "黄昏，栏干曲。"
            ]
        },
        {
            "title": "送剑与傅岩叟",
            "content": [
                "莫邪三尺照人寒，试与挑灯仔细看。",
                "且挂空斋作琴伴，未须携去斩楼兰。"
            ]
        },
        {
            "title": "清平乐·村居",
            "content": [
                "茅檐低小，溪上青青草。醉里吴音相媚好，白发谁家翁媪。",
                "大儿锄豆溪东，中儿正织鸡笼，最喜小儿无赖，溪头卧剥莲蓬。",
                ""
            ]
        },
        {
            "title": "游",
            "content": [
                "一水奔流叠嶂开，溪头千步响如雷。",
                "扁舟费尽篙师力，咫尺平澜上不来。",
                "山上风吹笙鹤声，山前人望翠云屏。",
                "蓬莱枉觅瑶池路，不道人间有幔亭。",
                "玉女峰前一棹歌，烟鬟雾髻动清波。",
                "游人去后枫林夜，月满空山可奈何。",
                "见说仙人此避秦，爱随流水一溪云。",
                "花开花落无寻处，仿佛吹箫月夜闻。",
                "千丈搀天翠壁高，定谁狡狯插遗樵。",
                "神仙万里乘风去，更度槎丫个样桥。",
                "山头有路接无尘，欲觅王孙试问津。",
                "瞥向苍崖高处见，三三两两看游人。",
                "巨石亭亭缺啮多，悬知千古也消磨。",
                "人间正觅擎天柱，无奈风吹雨打何。",
                "自有山来几许年，千奇万怪只依然。",
                "试从精舍先生问，定在包牺八卦前。",
                "山中有客帝王师，日日吟诗坐钓矶。",
                "费尽烟霞供不足，几时西伯载将归？",
                "行尽桑麻九曲天，更寻佳处可留连。",
                "如今归棹如掤箭，不似来时上水船。"
            ]
        },
        {
            "title": "卜算子 修竹翠罗寒",
            "content": [
                "修竹翠罗寒，迟日江山暮。",
                "幽径无人独自芳，此恨知无数。",
                "只共梅花语，懒逐游丝去。",
                "著意寻春不肯香，香在无寻处。"
            ]
        }
    ]
}