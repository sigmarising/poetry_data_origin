{
    "dynasty": "唐",
    "author": "柳宗元",
    "intro": "柳宗元（７７３－８１９），字子厚，河东解（今山西省运城县解州镇）人。他曾积极参加王叔文集团革新政治的。唐顺宗时，任礼部员外郎。革新失败后，被贬为永州司马，后迁为柳州刺史。他是唐代杰出的文学家和思想家，在散文和诗歌的创作方面，有着很高造诣。他的诗，善于寓情于景，写得俊雅峭拔。",
    "items": [
        {
            "title": "朗州窦常员外寄刘二十八诗，见促行骑走笔酬赠",
            "content": [
                "投荒垂一纪，新诏下荆扉。",
                "疑比庄周梦，情如苏武归。",
                "赐环留逸响，五马助征騑。",
                "不羡衡阳雁，春来前后飞。",
                ""
            ]
        },
        {
            "title": "同刘二十八院长述旧言怀感时书事,奉寄澧州",
            "content": [
                "弱岁游玄圃，先容幸弃瑕。名劳长者记，文许后生夸。",
                "鷃翼尝披隼，蓬心类倚麻。继酬天禄署，俱尉甸侯家。",
                "宪府初收迹，丹墀共拜嘉。分行参瑞兽，传点乱宫鸦。",
                "执简宁循枉，持书每去邪。鸾凤标魏阙，熊武负崇牙。",
                "辨色宜相顾，倾心自不哗。金炉仄流月，紫殿启晨霞。",
                "未竟迁乔乐，俄成失路嗟。还如渡辽水，更似谪长沙。",
                "别怨秦城暮，途穷越岭斜。讼庭闲枳棘，候吏逐麋麚。",
                "三载皇恩畅，千年圣历遐。朝宗延驾海，师役罢梁溠。",
                "京邑搜贞干，南宫步渥洼。世惟材是梓，人仰骥中骅。",
                "欻刺苗入地，仍逾赣石崖。礼容垂琫，戍备响錏鍜。W",
                "宠即郎官旧，威从太守加。建旟翻鸷鸟，负弩绕文蛇。",
                "册府荣八命，中闱盛六珈。肯随胡质矫，方恶马融奢。",
                "褒德符新换，怀仁道并遮。俗嫌龙节晚，朝讶介圭赊。",
                "禹贡输苞匦，周官赋秉秅。雄风吞七泽，异产控三巴。",
                "即事观农稼，因时展物华。秋原被兰叶，春渚涨桃花。",
                "令肃军无扰，程悬市禁贳。不应虞竭泽，宁复叹栖苴。",
                "蹀躞驺先驾，笼铜鼓报衙。染毫东国素，濡印锦溪砂。",
                "货积舟难泊，人归山倍畬。吴歈工折柳，楚舞旧传芭。",
                "隐几松为曲，倾樽石作污。寒初荣橘柚，夏首荐枇杷。",
                "祀变荆巫祷，风移鲁妇髽。已闻施恺悌，还睹正奇邪。",
                "慕友惭连璧，言姻喜附葭。沉埋全死地，流落半生涯。",
                "入郡腰恒折，逢人手尽叉。敢辞亲耻污，唯恐长疵瘕。",
                "善幻迷冰火，齐谐笑柏涂。东门牛屡饭，中散虱空爬。",
                "逸戏看猿斗，殊音辨马挝。渚行狐作孽，林宿鸟为。a",
                "同病忧能老，新声厉似姱。岂知千仞坠，只为一毫差。",
                "守道甘长绝，明心欲自。&贮愁听夜雨，隔泪数残葩。",
                "枭族音常聒，豺群喙竞呀。岸芦翻毒蜃，谿竹斗狂犘。",
                "野鹜行看弋，江鱼或共叉。瘴氛恒积润，讹火亟生煆。",
                "耳静烦喧蚁，魂惊怯怒蛙。风枝散陈叶，霜蔓綖寒瓜。",
                "雾密前山桂，冰枯曲沼蕸。思乡比庄舄，遁世遇眭夸。",
                "渔舍茨荒草，村桥卧古槎。御寒衾用罽，挹水勺仍椰。",
                "窗蠹惟潜蝎，甍涎竞缀蜗。引泉开故窦，护药插新笆。",
                "树怪花因槲，虫怜目待虾。骤歌喉易嗄，饶醉鼻成齄。",
                "曳捶牵羸马，垂蓑牧艾豭。已看能类鳖，犹讶雉为鷨。",
                "谁采中原菽，徒巾下泽车。俚儿供苦笋，伧父馈酸楂。",
                "劝策扶危杖，邀持当酒茶。道流征短褐，禅客会袈裟。",
                "香饭舂菰米，珍蔬折五茄。方期饮甘露，更欲吸流霞。",
                "屋鼠从穿兀，林狙任攫拏。春衫裁白纻，朝帽挂乌纱。",
                "屡叹恢恢网，频摇肃肃罝。衰荣因蓂荚，盈缺几虾蟆。",
                "路识沟边柳，城闻陇上笳。共思捐佩处，千骑拥青緺。"
            ]
        },
        {
            "title": "田家三首",
            "content": [
                "蓐食徇所务，驱牛向东阡。鸡鸣村巷白，夜色归暮田。",
                "札札耒耜声，飞飞来乌鸢。竭兹筋力事，持用穷岁年。",
                "尽输助徭役，聊就空自眠。子孙日已长，世世还复然。",
                "篱落隔烟火，农谈四邻夕。庭际秋虫鸣，疏麻方寂历。",
                "蚕丝尽输税，机杼空倚壁。里胥夜经过，鸡黍事筵席。",
                "各言官长峻，文字多督责。东乡后租期，车毂陷泥泽。",
                "公门少推恕，鞭朴恣狼藉。努力慎经营，肌肤真可惜。",
                "迎新在此岁，唯恐踵前迹。",
                "古道饶蒺藜，萦回古城曲。蓼花被堤岸，陂水寒更绿。",
                "是时收获竟，落日多樵牧。风高榆柳疏，霜重梨枣熟。",
                "行人迷去住，野鸟竞栖宿。田翁笑相念，昏黑慎原陆。",
                "今年幸少丰，无厌饘与粥。"
            ]
        },
        {
            "title": "从崔中丞过卢少尹郊居",
            "content": [
                "寓居湘岸四无邻，世网难婴每自珍。莳药闲庭延国老，",
                "开樽虚室值贤人。泉回浅石依高柳，径转垂藤闲绿筠。",
                "闻道偏为五禽戏，出门鸥鸟更相亲。"
            ]
        },
        {
            "title": "桂州北望秦驿，手开竹径至钓矶，留待徐容州",
            "content": [
                "幽径为谁开，美人城北来。王程倘馀暇，一上子陵台。"
            ]
        },
        {
            "title": "朗州窦常员外寄刘二十八诗，见促行骑走笔酬",
            "content": [
                "投荒垂一纪，新诏下荆扉。疑比庄周梦，情如苏武归。",
                "赐环留逸响，五马助征騑。不羡衡阳雁，春来前后飞。"
            ]
        },
        {
            "title": "杨尚书寄郴笔，知是小生本样，令更商榷使尽",
            "content": [
                "截玉铦锥作妙形，贮云含雾到南溟。尚书旧用裁天诏，",
                "内史新将写道经。曲艺岂能裨损益，微辞只欲播芳馨。",
                "桂阳卿月光辉遍，毫末应传顾兔灵。"
            ]
        },
        {
            "title": "奉和杨尚书郴州，追和故李中书夏日登北楼十",
            "content": [
                "郡楼有遗唱，新和敌南金。境以道情得，人期幽梦寻。",
                "层轩隔炎暑，迥野恣窥临。凤去徽音续，芝焚芳意深。",
                "游鳞出陷浦，唳鹤绕仙岑。风起三湘浪，云生万里阴。",
                "宏规齐德宇，丽藻竞词林。静契分忧术，闲同迟客心。",
                "骅骝当远步，鶗鴂莫相侵。今日登高处，还闻梁父吟。"
            ]
        },
        {
            "title": "零陵赠李卿元侍御简吴武陵",
            "content": [
                "理世固轻士，弃捐湘之湄。阳光竞四溟，敲石安所施。",
                "铩羽集枯干，低昂互鸣悲。朔云吐风寒，寂历穷秋时。",
                "君子尚容与，小人守竞危。惨凄日相视，离忧坐自滋。",
                "尊酒聊可酌，放歌谅徒为。惜无协律者，窈眇弦吾诗。"
            ]
        },
        {
            "title": "巽上人以竹闲自采新茶见赠，酬之以诗",
            "content": [
                "芳丛翳湘竹，零露凝清华。复此雪山客，晨朝掇灵芽。",
                "蒸烟俯石濑，咫尺凌丹崖。圆方丽奇色，圭璧无纤瑕。",
                "呼儿爨金鼎，馀馥延幽遐。涤虑发真照，还源荡昏邪。",
                "犹同甘露饭，佛事薰毗耶。咄此蓬瀛侣，无乃贵流霞。"
            ]
        },
        {
            "title": "酬韶州裴曹长使君寄道州吕八大使，因以见示",
            "content": [
                "金马尝齐入，铜鱼亦共颁。疑山看积翠，浈水想澄湾。",
                "标榜同惊俗，清明两照奸。乘轺参孔仅，按节服侯狦。",
                "贾傅辞宁切，虞童发未。j 秉心方的的，腾口任。àà",
                "圣理高悬象，爰书降罚锾。德风流海外，和气满人寰。",
                "御魅恩犹贷，思贤泪自潸。在亡均寂寞，零落间惸鳏。",
                "夙志随忧尽，残肌触瘴。l 月光摇浅濑，风韵碎枯菅。",
                "海俗衣犹卉，山夷髻不鬟。泥沙潜虺蜮，榛莽斗豺獌。",
                "循省诚知惧，安排只自憪。食贫甘莽卤，被褐谢斓斒。",
                "远物裁青罽，时珍馔白鹇。长捐楚客佩，未赐大夫环。",
                "异政徒云仰，高踪不可攀。空劳慰憔悴，妍唱剧妖娴。"
            ]
        },
        {
            "title": "弘农公以硕德伟材屈于诬枉左官三岁复为大僚",
            "content": [
                "知命儒为贵，时中圣所臧。处心齐宠辱，遇物任行藏。",
                "关识新安地，封传临晋乡。挺生推豹蔚，遐步仰龙骧。",
                "干有千寻竦，精闻百炼钢。茂功期舜禹，高韵状羲黄。",
                "足逸诗书囿，锋摇翰墨场。雅歌张仲德，颂祝鲁侯昌。",
                "宪府初腾价，神州转耀铓。右言盈简策，左辖备条纲。",
                "响切晨趋佩，烟浓近侍香。司仪六礼洽，论将七兵扬。",
                "合乐来仪凤，尊祠重饩羊。卿材优柱石，公器擅岩廊。",
                "峻节临衡峤，和风满豫章。人归父母育，郡得股肱良。",
                "细故谁留念，烦言肯过防。璧非真盗客，金有误持郎。",
                "龟虎休前寄，貂蝉冠旧行。训刑方命吕，理剧复推张。",
                "直用明销恶，还将道胜刚。敬逾齐国社，恩比召南棠。",
                "希怨犹逢怒，多容竞忤强。火炎侵琬琰，鹰击谬鸾凰。",
                "刻木终难对，焚芝未改芳。远迁逾桂岭，中徙滞馀杭。",
                "顾土虽怀赵，知天讵畏匡。论嫌齐物诞，骚爱远游伤。",
                "丽泽周群品，重明照万方。斗间收紫气，台上挂清光。",
                "福为深仁集，妖从盛德禳。秦民啼畎亩，周士舞康庄。",
                "采绶还垂艾，华簪更截肪。高居迁鼎邑，遥傅好书王。",
                "碧树环金谷，丹霞映上阳。留欢唱容与，要醉对清凉。",
                "故友仍同里，常僚每合堂。渊龙过许劭，冰鲤吊王祥。",
                "玉漏天门静，铜驼御路荒。涧瀍秋潋滟，嵩少暮微茫。",
                "遵渚徒云乐，冲天自不遑。降神终入辅，种德会明扬。",
                "独弃伧人国，难窥夫子墙。通家殊孔李，旧好即潘杨。",
                "世议排张挚，时情弃仲翔。不言缧绁枉，徒恨纆徽长。",
                "贾赋愁单阏，邹书怯大梁。炯心那自是，昭世懒佯狂。",
                "鸣玉机全息，怀沙事不忘。恋恩何敢死，垂泪对清湘。"
            ]
        },
        {
            "title": "同刘二十八院长述旧言怀感时书事,奉寄澧州 ",
            "content": [
                ""
            ]
        },
        {
            "title": "唐铙歌鼓吹曲十二篇·梁之余，保荆衡巴巫，",
            "content": [
                "苞枿矣i ，惟恨之蟠。弥巴蔽荆，负南极以安。",
                "曰我旧梁氏，缉绥艰难。江汉之阻，都邑固以完。圣人作，",
                "神武用。有臣勇智，奋不以众。投迹死地，谋猷纵。",
                "化敌为家，虑则中。浩浩海裔，不威而同。系缧降王。",
                "定厥功。澶漫万里，宣唐风。蛮夷九译，咸来从。",
                "凯旋金奏，象形容。震赫万国，罔不龚。"
            ]
        },
        {
            "title": "奉平淮夷雅表·方城，命愬守也。卒入蔡，得",
            "content": [
                "方城临临，王卒峙之。匪徼匪竞，皇有正命。",
                "皇命于愬，往舒余仁。踣彼艰顽，柔惠是驯。",
                "愬拜即命，于皇之训。既砺既攻，以后厥刃。",
                "王师嶷嶷，熊罴是式。衔勇韬力，日思予殛。",
                "寇昏以狂，敢蹈愬疆。士获厥心，大袒高骧。",
                "长戟酋矛，粲其绥章。右翦左屠，聿禽其良。",
                "其良既宥，告以父母。恩柔于肌，卒贡尔有。",
                "维彼攸恃，乃侦乃诱。维彼攸宅，乃发乃守。",
                "其恃爰获，我功我多。阴谍厥图，以究尔讹。",
                "雨雪洋洋，大风来加，于燠其寒，于迩其遐。",
                "汝阴之茫，悬瓠之峨。是震是拔，大歼厥家。",
                "狡虏既縻，输于国都。示之市人，即社行诛。",
                "乃谕乃止，蔡有厚喜。完其室家，仰父俯子。",
                "汝水沄沄，既清而瀰。蔡人行歌，我步逶迟。",
                "蔡人歌矣，蔡风和矣。孰颣蔡初，胡甈尔居。",
                "式慕以康，为愿有馀。是究是咨，皇德既舒。",
                "皇曰咨愬，裕乃父功。昔我文祖，惟西平是庸。",
                "内诲于家，外刑于邦。孰是蔡人，而不率从。",
                "蔡人率止，惟西平有子。西平有子，惟我有臣。",
                "畴允大邦，俾惠我人。于庙告功，以顾万方。"
            ]
        },
        {
            "title": "奉平淮夷雅表·皇武，命丞相度董师，集大功",
            "content": [
                "皇耆其武，于溵于淮。既巾乃车，环蔡具来。",
                "狡众昏嚚，甚毒于酲。狂奔叫呶，以干大刑。",
                "皇咨于度，惟汝一德。旷诛四纪，其徯汝克。",
                "锡汝斧钺，其往视师。师是蔡人，以宥以釐。",
                "度拜稽首，庙于元龟。既祃既类，于社是宜。",
                "金节煌煌，锡质雕戈。犀甲熊旂，威命是荷。",
                "度拜稽首，出次于东。天子饯之，罍斝是崇。",
                "鼎臑俎胾，五献百笾。凡百卿士，班以周旋。",
                "既涉于浐，乃翼乃前。孰图厥犹，其佐多贤。",
                "宛宛周道，于山于川。远扬迩昭，陟降连连。",
                "我旆我旗，于道于陌。训于群帅，拳勇来格。",
                "公曰徐之，无恃额额。式和尔容，惟义之宅。",
                "进次于郾，彼昏卒狂。裒凶鞠顽，锋猬斧螗，",
                "赤子匍匐，厥父是亢。怒其萌芽，以悖太阳。",
                "王旅浑浑，是佚是怙。既获敌师，若饥得餔。",
                "蔡凶伊窘，悉起来聚。左捣其虚，靡愆厥虑。",
                "载辟载袚，丞相是临。弛其武刑，谕我德心。",
                "其危既安，有长如林。曾是讙譊，化为讴吟。",
                "皇曰来归，汝复相予。爵之成国，胙以夏区。",
                "度拜稽首，天子圣神。度拜稽首，皇祐下人。",
                "淮夷既平，震是朔南。宜庙宜郊，以告德音。",
                "归牛休马，丰稼于野。我武惟皇，永保无疆。"
            ]
        },
        {
            "title": "种朮",
            "content": [
                "守闲事服饵，采朮东山阿。东山幽且阻，疲苶烦经过。",
                "戒徒劚灵根，封植閟天和。违尔涧底石，彻我庭中莎。",
                "土膏滋玄液，松露坠繁柯。南东自成亩，缭绕纷相罗。",
                "晨步佳色媚，夜眠幽气多。离忧苟可怡，孰能知其他。",
                "爨竹茹芳叶，宁虑瘵与瘥。留连树蕙辞，婉娩采薇歌。",
                "悟拙甘自足，激清愧同波。单豹且理内，高门复如何。"
            ]
        },
        {
            "title": "茅檐下始栽竹",
            "content": [
                "瘴茅葺为宇，溽暑常侵肌。适有重膇疾，蒸郁宁所宜。",
                "东邻幸导我，树竹邀凉飔。欣然惬吾志，荷锸西岩垂。",
                "楚壤多怪石，垦凿力已疲。江风忽云暮，舆曳还相追。",
                "萧瑟过极浦，旖旎附幽墀。贞根期永固，贻尔寒泉滋。",
                "夜窗遂不掩，羽扇宁复持。清泠集浓露，枕簟凄已知。",
                "网虫依密叶，晓禽栖迥枝。岂伊纷嚣间，重以心虑怡。",
                "嘉尔亭亭质，自远弃幽期。不见野蔓草，蓊蔚有华姿。",
                "谅无凌寒色，岂与青山辞。"
            ]
        },
        {
            "title": "杂曲歌辞·行路难三首",
            "content": [
                "君不见夸父逐日窥虞渊，跳踉北海超昆仑。",
                "披霄决汉出沆漭，瞥裂左右遗星辰。须臾力尽道渴死，",
                "狐鼠蜂蚁争噬吞。北方立争人长九寸，开口抵掌更笑喧。",
                "啾啾饮食滴与粒，生死亦足终天年。睢盱大志少成遂，",
                "坐使儿女相悲怜。",
                "虞衡斤斧罗千山，工命采斫栈与椽。深林土翦十取一，",
                "百牛连鞅摧双辕。万围千寻妨道路，东西蹶倒山火焚。",
                "遗馀毫末不见保，躝跞磵壑何当存。群材未成质已夭，",
                "突兀硣豁空岩峦。柏梁天灾武库火，匠石狼顾相愁冤。",
                "君不见南山栋梁益稀少，爱材养育谁复论。",
                "飞雪断道冰成梁，侯家炽炭雕玉房。蟠龙吐耀虎喙张，",
                "熊蹲豹掷争低昂。攒峦业崿射朱光，丹霞翠雾飘奇香。",
                "美人四向回明珰，雪山冰谷晞太阳。星躔奔走不得止，",
                "奄忽双燕栖虹梁。风台露榭生光饰，死灰弃置参与商。",
                "盛时一去贵反贱，桃笙葵扇安可常。"
            ]
        },
        {
            "title": "再至界围岩水帘遂宿岩下",
            "content": [
                "发春念长违，中夏欣再睹。是时植物秀，杳若临悬圃。",
                "歊阳讶垂冰，白日惊雷雨。笙簧潭际起，鹳鹤云间舞。",
                "古苔凝青枝，阴草湿翠羽。蔽空素彩列，激浪寒光聚。",
                "的皪沉珠渊，锵鸣捐佩浦。幽岩画屏倚，新月玉钩吐。",
                "夜凉星满川，忽疑眠洞府。"
            ]
        },
        {
            "title": "登柳州城楼寄漳汀封连四州",
            "content": [
                "城上高楼接大荒，海天愁思正茫茫。",
                "惊风乱飐芙蓉水，密雨斜侵薜荔墙。",
                "岭树重遮千里目，江流曲似九回肠。",
                "共来百粤文身地，犹自音书滞一方。"
            ]
        },
        {
            "title": "送元暠师诗",
            "content": [
                "侯门辞必服，忍位取悲增。",
                "去鲁心犹在，从周力未能。",
                "家山余五柳，人世遍千灯。",
                "莫让金钱施，无生道自弘。",
                ""
            ]
        },
        {
            "title": "田家（三首其三）",
            "content": [
                "古道饶蒺藜，萦回古城曲。蓼花被堤岸，陂水寒更绿。",
                "是时收获竟，落日多樵牧。风高榆柳疏，霜重梨枣熟。",
                "行人迷去住，野鸟竞栖宿。田翁笑相念，昏黑慎原陆。",
                "今年幸少丰，无厌饘与粥。",
                ""
            ]
        },
        {
            "title": "田家（三首其二）",
            "content": [
                "篱落隔烟火，农谈四邻夕。庭际秋虫鸣，疏麻方寂历。",
                "蚕丝尽输税，机杼空倚壁。里胥夜经过，鸡黍事筵席。",
                "各言官长峻，文字多督责。东乡后租期，车毂陷泥泽。",
                "公门少推恕，鞭朴恣狼藉。努力慎经营，肌肤真可惜。",
                "迎新在此岁，唯恐踵前迹。",
                ""
            ]
        },
        {
            "title": "杂曲歌辞·行路难（三首其三）",
            "content": [
                "飞雪断道冰成梁，侯家炽炭雕玉房。蟠龙吐耀虎喙张，",
                "熊蹲豹掷争低昂。攒峦业崿射朱光，丹霞翠雾飘奇香。",
                "美人四向回明珰，雪山冰谷晞太阳。星躔奔走不得止，",
                "奄忽双燕栖虹梁。风台露榭生光饰，死灰弃置参与商。",
                "盛时一去贵反贱，桃笙葵扇安可常。",
                ""
            ]
        },
        {
            "title": "杂曲歌辞·行路难（三首其二）",
            "content": [
                "虞衡斤斧罗千山，工命采斫栈与椽。深林土翦十取一，",
                "百牛连鞅摧双辕。万围千寻妨道路，东西蹶倒山火焚。",
                "遗馀毫末不见保，躝跞磵壑何当存。群材未成质已夭，",
                "突兀硣豁空岩峦。柏梁天灾武库火，匠石狼顾相愁冤。",
                "君不见南山栋梁益稀少，爱材养育谁复论。",
                ""
            ]
        },
        {
            "title": "春怀故园",
            "content": [
                "九扈鸣已晚，楚乡农事春。",
                "悠悠故池水，空待灌园人。",
                ""
            ]
        },
        {
            "title": "省试观庆云图诗",
            "content": [
                "设色既成象，卿云示国都。九天开秘祉，百辟赞嘉谟。",
                "抱日依龙衮，非烟近御炉。高标连汗漫，迥望接虚无。",
                "裂素荣光发，舒华瑞色敷。恒将配尧德，垂庆代河图。",
                ""
            ]
        },
        {
            "title": "掩役夫张进骸",
            "content": [
                "生死悠悠尔，一气聚散之。偶来纷喜怒，奄忽已复辞。",
                "为役孰贱辱，为贵非神奇。一朝纩息定，枯朽无妍媸。",
                "生平勤皂枥，剉秣不告疲。既死给槥椟，葬之东山基。",
                "奈何值崩湍，荡析临路垂。髐然暴百骸，散乱不复支。",
                "从者幸告余，眷之涓然悲。猫虎获迎祭，犬马有盖帷。",
                "伫立唁尔魂，岂复识此为。畚锸载埋瘗，沟渎护其危。",
                "我心得所安，不谓尔有知。掩骼著春令，兹焉适其时。",
                "及物非吾事，聊且顾尔私。",
                ""
            ]
        },
        {
            "title": "咏荆轲",
            "content": [
                "燕秦不两立，太子已为虞。千金奉短计，匕首荆卿趋。",
                "穷年徇所欲，兵势且见屠。微言激幽愤，怒目辞燕都。",
                "朔风动易水，挥爵前长驱。函首致宿怨，献田开版图。",
                "炯然耀电光，掌握罔正夫。造端何其锐，临事竟趑趄。",
                "长虹吐白日，仓卒反受诛。按剑赫凭怒，风雷助号呼。",
                "慈父断子首，狂走无容躯。夷城芟七族，台观皆焚污。",
                "始期忧患弭，卒动灾祸枢。秦皇本诈力，事与桓公殊。",
                "奈何效曹子，实谓勇且愚。世传故多谬，太史征无且。",
                ""
            ]
        },
        {
            "title": "咏三良",
            "content": [
                "束带值明后，顾盼流辉光。一心在陈力，鼎列夸四方。",
                "款款效忠信，恩义皎如霜。生时亮同体，死没宁分张。",
                "壮躯闭幽隧，猛志填黄肠。殉死礼所非，况乃用其良。",
                "霸基弊不振，晋楚更张皇。疾病命固乱，魏氏言有章。",
                "从邪陷厥父，吾欲讨彼狂。",
                ""
            ]
        },
        {
            "title": "咏史",
            "content": [
                "燕有黄金台，远致望诸君。嗛嗛事强怨，三岁有奇勋。",
                "悠哉辟疆理，东海漫浮云。宁知世情异，嘉谷坐熇焚。",
                "致令委金石，谁顾蠢蠕群。风波欻潜构，遗恨意纷纭。",
                "岂不善图后，交私非所闻。为忠不顾内，晏子亦垂文。",
                ""
            ]
        },
        {
            "title": "感遇二首",
            "content": [
                "西陆动凉气，惊乌号北林。栖息岂殊性，集枯安可任。",
                "鸿鹄去不返，勾吴阻且深。徒嗟日沉湎，丸鼓骛奇音。",
                "东海久摇荡，南风已駸駸。坐使青天暮，小星愁太阴。",
                "众情嗜奸利，居货捐千金。危根一以振，齐斧来相寻。",
                "揽衣中夜起，感物涕盈襟。微霜众所践，谁念岁寒心。",
                "",
                "旭日照寒野，鸟斯起蒿莱。啁啾有余乐，飞舞西陵隈。",
                "回风旦夕至，零叶委陈荄。所栖不足恃，鹰隼纵横来。",
                ""
            ]
        },
        {
            "title": "读书",
            "content": [
                "幽沉谢世事，俯默窥唐虞。上下观古今，起伏千万途。",
                "遇欣或自笑，感戚亦以吁。缥帙各舒散，前后互相逾。",
                "瘴痾扰灵府，日与往昔殊。临文乍了了，彻卷兀若无。",
                "竟夕谁与言，但与竹素俱。倦极便倒卧，熟寐乃一苏。",
                "欠伸展肢体，吟咏心自愉。得意适其适，非愿为世儒。",
                "道尽即闭口，萧散捐囚拘。巧者为我拙，智者为我愚。",
                "书史足自悦，安用勤与劬。贵尔六尺躯，勿为名所驱。",
                ""
            ]
        },
        {
            "title": "闻黄鹂",
            "content": [
                "倦闻子规朝暮声，不意忽有黄鹂鸣。一声梦断楚江曲，",
                "满眼故园春意生。目极千里无山河，麦芒际天摇清波。",
                "王畿优本少赋役，务闲酒熟饶经过。此时晴烟最深处，",
                "舍南巷北遥相语。翻日迥度昆明飞，凌风邪看细柳翥。",
                "我今误落千万山，身同伧人不思还。乡禽何事亦来此，",
                "令我生心忆桑梓。闭声回翅归务速，西林紫椹行当熟。",
                ""
            ]
        },
        {
            "title": "放鹧鸪词",
            "content": [
                "楚越有鸟甘且腴，嘲嘲自名为鹧鸪。徇媒得食不复虑，",
                "机械潜发罹罝罦。羽毛摧折触笼籞，烟火煽赫惊庖厨。",
                "鼎前芍药调五味，膳夫攘腕左右视。齐王不忍觳觫牛，",
                "简子亦放邯郸鸠。二子得意犹念此，况我万里为孤囚。",
                "破笼展翅当远去，同类相呼莫相顾。",
                ""
            ]
        },
        {
            "title": "跂乌词",
            "content": [
                "城上日出群乌飞，鸦鸦争赴朝阳枝。刷毛伸翼和且乐，",
                "尔独落魄今何为，无乃慕高近白日，三足妒尔令尔疾。",
                "无乃饥啼走道旁，贪鲜攫肉人所伤。翘肖独足下丛薄，",
                "口衔低枝始能跃。还顾泥涂备蝼蚁，仰看栋梁防燕雀。",
                "左右六翮利如刀，踊身失势不得高。支离无趾犹自免，",
                "努力低飞逃后患。",
                ""
            ]
        },
        {
            "title": "龟背戏",
            "content": [
                "长安新技出宫掖，喧喧初遍王侯宅。玉盘滴沥黄金钱，",
                "皎如文龟丽秋天。八方定位开神卦，六甲离离齐上下。",
                "投变转动玄机卑，星流霞破相参差。四分五裂势未已，",
                "出无入有谁能知。乍惊散漫无处所，须臾罗列已如故。",
                "徒言万事有盈虚，终朝一掷知胜负。修门象棋不复贵，",
                "魏宫妆奁世所弃。岂如瑞质耀奇文，愿持千岁寿吾君。",
                "庙堂巾笥非余慕，钱刀儿女徒纷纷。",
                ""
            ]
        },
        {
            "title": "闻籍田有感",
            "content": [
                "天田不日降皇舆，留滞长沙岁又除。",
                "宣室无由问釐事，周南何处托成书。",
                ""
            ]
        },
        {
            "title": "田家（三首其一）",
            "content": [
                "蓐食徇所务，驱牛向东阡。鸡鸣村巷白，夜色归暮田。",
                "札札耒耜声，飞飞来乌鸢。竭兹筋力事，持用穷岁年。",
                "尽输助徭役，聊就空自眠。子孙日已长，世世还复然。",
                ""
            ]
        },
        {
            "title": "零陵早春",
            "content": [
                "问春从此去，几日到秦原。",
                "凭寄还乡梦，殷勤入故园。",
                ""
            ]
        },
        {
            "title": "梅雨",
            "content": [
                "梅实迎时雨，苍茫值晚春。",
                "愁深楚猿夜，梦断越鸡晨。",
                "海雾连南极，江云暗北津。",
                "素衣今尽化，非为帝京尘。",
                ""
            ]
        },
        {
            "title": "巽公院五咏·苦竹桥",
            "content": [
                "危桥属幽径，缭绕穿疏林。",
                "迸箨分苦节，轻筠抱虚心。",
                "俯瞰涓涓流，仰聆萧萧吟。",
                "差池下烟日，嘲哳鸣山禽。",
                "谅无要津用，栖息有余阴。",
                ""
            ]
        },
        {
            "title": "巽公院五咏·芙蓉亭",
            "content": [
                "新亭俯朱槛，嘉木开芙蓉。",
                "清香晨风远，溽彩寒露浓。",
                "潇洒出人世，低昂多异容。",
                "尝闻色空喻，造物谁为工。",
                "留连秋月晏，迢递来山钟。",
                ""
            ]
        },
        {
            "title": "巽公院五咏·禅堂",
            "content": [
                "发地结菁茅，团团抱虚白。",
                "山花落幽户，中有忘机客。",
                "涉有本非取，照空不待析。",
                "万籁俱缘生，窅然喧中寂。",
                "心境本洞如，鸟飞无遗迹。",
                ""
            ]
        },
        {
            "title": "巽公院五咏·曲讲堂",
            "content": [
                "寂灭本非断，文字安可离。",
                "曲堂何为设？高士方在斯。",
                "圣默寄言宣，分别乃无知。",
                "趣中即空假，名相与谁期。",
                "愿言绝闻得，忘意聊思惟。",
                ""
            ]
        },
        {
            "title": "饮酒",
            "content": [
                "今夕少愉乐，起坐开清尊。举觞酹先酒，为我驱忧烦。",
                "须臾心自殊，顿觉天地暄。连山变幽晦，绿水函晏温。",
                "蔼蔼南郭门，树木一何繁。清阴可自庇，竟夕闻佳言。",
                "尽醉无复辞，偃卧有芳荪。彼哉晋楚富，此道未必存。",
                ""
            ]
        },
        {
            "title": "巽公院五咏·净土堂",
            "content": [
                "结习自无始，沦溺穷苦源。",
                "流形及兹世，始悟三空门。",
                "华堂开净域，图像焕且繁。",
                "清泠焚众香，微妙歌法言。",
                "稽首愧导师，超遥谢尘昏。",
                ""
            ]
        },
        {
            "title": "红蕉",
            "content": [
                "晚英值穷节，绿润含朱光。",
                "以兹正阳色，窈窕凌清霜。",
                "远物世所重，旅人心独伤。",
                "回晖眺林际，摵摵无遗芳。",
                ""
            ]
        },
        {
            "title": "南中荣橘柚",
            "content": [
                "橘柚怀贞质，受命此炎方。",
                "密林耀朱绿，晚岁有馀芳。",
                "殊风限清汉，飞雪滞故乡。",
                "攀条何所叹？北望熊与湘。",
                ""
            ]
        },
        {
            "title": "湘岸移木芙蓉植龙兴精舍",
            "content": [
                "有美不自蔽，安能守孤根。",
                "盈盈湘西岸，秋至风露繁。",
                "丽影别寒水，秾芳委前轩。",
                "芰荷谅难杂，反此生高原。",
                ""
            ]
        },
        {
            "title": "笼鹰词",
            "content": [
                "凄风淅沥飞严霜，苍鹰上击翻曙光。云披雾裂虹蜺断，",
                "霹雳掣电捎平冈。砉然劲翮翦荆棘，下攫狐兔腾苍茫。",
                "爪毛吻血百鸟逝，独立四顾时激昂。炎风溽暑忽然至，",
                "羽翼脱落自摧藏。草中狸鼠足为患，一夕十顾惊且伤。",
                "但愿清商复为假，拔去万累云间翔。",
                ""
            ]
        },
        {
            "title": "自衡阳移桂十馀本植零陵所住精舍",
            "content": [
                "谪官去南裔，清湘绕灵岳。晨登蒹葭岸，霜景霁纷浊。",
                "离披得幽桂，芳本欣盈握。火耕困烟烬，薪采久摧剥。",
                "道旁且不愿，岑岭况悠邈。倾筐壅故壤，栖息期鸾鷟。",
                "路远清凉宫，一雨悟无学。南人始珍重，微我谁先觉。",
                "芳意不可传，丹心徒自渥。",
                ""
            ]
        },
        {
            "title": "植灵寿木",
            "content": [
                "白华照寒水，怡我适野情。前趋问长老，重复欣嘉名。",
                "蹇连易衰朽，方刚谢经营。敢期齿杖赐，聊且移孤茎。",
                "丛萼中竞秀，分房外舒英。柔条乍反植，劲节常对生。",
                "循玩足忘疲，稍觉步武轻。安能事翦伐，持用资徒行。",
                ""
            ]
        },
        {
            "title": "始见白发题所植海石榴",
            "content": [
                "几年封植爱芳丛，韵艳朱颜竟不同。",
                "从此休论上春事，看成古木对衰翁。",
                ""
            ]
        },
        {
            "title": "法华寺石门精舍三十韵",
            "content": [
                "拘情病幽郁，旷志寄高爽。",
                "愿言怀名缁，东峰旦夕仰。始欣云雨霁，尤悦草木长。",
                "道同有爱弟，披拂恣心赏。松谿窈窕入，石栈夤缘上。",
                "萝葛绵层甍，莓苔侵标榜。密林互对耸，绝壁俨双敞。",
                "堑峭出蒙笼，墟险临滉漾。稍疑地脉断，悠若天梯往。",
                "结构罩群崖，回环驱万象。小劫不逾瞬，大千若在掌。",
                "体空得化元，观有遗细想。喧烦困蠛蠓，跼蹐疲魍魉。",
                "寸进谅何营，寻直非所枉。探奇极遥瞩，穷妙閟清响。",
                "理会方在今，神开庶殊曩。兹游苟不嗣，浩气竟谁养。",
                "道异诚所希，名宾匪余仗。超摅藉外奖，俯默有内朗。",
                "鉴尔揖古风，终焉乃吾党。潜躯委缰锁，高步谢尘坱。",
                "蓄志徒为劳，追踪将焉仿。淹留值颓暮，眷恋睇遐壤。",
                "映日雁联轩，翻云波泱漭。殊风纷已萃，乡路悠且广。",
                "羁木畏漂浮，离旌倦摇荡。昔人叹违志，出处今已两。",
                "何用期所归，浮图有遗像。幽蹊不盈尺，虚室有函丈。",
                "微言信可传，申旦稽吾颡。",
                ""
            ]
        },
        {
            "title": "酬曹侍御过象县见寄",
            "content": [
                "破额山前碧玉流，骚人遥驻木兰舟。",
                "春风无限潇湘意，欲采蘋花不自由。",
                ""
            ]
        },
        {
            "title": "摘樱桃赠元居士，时在望仙亭南楼与朱道士同",
            "content": [
                "海上朱樱赠所思，楼居况是望仙时。",
                "蓬莱羽客如相访，不是偷桃一小儿。",
                ""
            ]
        },
        {
            "title": "种木槲花",
            "content": [
                "上苑年年占物华，飘零今日在天涯。",
                "只因长作龙城守，剩种庭前木槲花。",
                ""
            ]
        },
        {
            "title": "柳州寄京中亲故",
            "content": [
                "林邑山连瘴海秋，牂牁水向郡前流。",
                "劳君远问龙城地，正北三千到锦州。",
                ""
            ]
        },
        {
            "title": "段九秀才处见亡友吕衡州书迹",
            "content": [
                "交侣平生意最亲，衡阳往事似分身。",
                "袖中忽见三行字，拭泪相看是故人。",
                ""
            ]
        },
        {
            "title": "闻彻上人亡寄侍郎杨丈",
            "content": [
                "东越高僧还姓汤，几时琼佩触鸣珰。",
                "空花一散不知处，谁采金英与侍郎。",
                ""
            ]
        },
        {
            "title": "柳州城西北隅种柑树",
            "content": [
                "手种黄柑二百株，春来新叶遍城隅。",
                "方同楚客怜皇树，不学荆州利木奴。",
                "几岁开花闻喷雪，何人摘实见垂珠。",
                "若教坐待成林日，滋味还堪养老夫。",
                ""
            ]
        },
        {
            "title": "戏题阶前芍药",
            "content": [
                "凡卉与时谢，妍华丽兹晨。",
                "欹红醉浓露，窈窕留馀春。",
                "孤赏白日暮，暄风动摇频。",
                "夜窗蔼芳气，幽卧知相亲。",
                "愿致溱洧赠，悠悠南国人。",
                ""
            ]
        },
        {
            "title": "韩漳州书报彻上人亡因寄二绝",
            "content": [
                "早岁京华听越吟，闻君江海分逾深。",
                "他时若写兰亭会，莫画高僧支道林。",
                "",
                "频把琼书出袖中，独吟遗句立秋风。",
                "桂江日夜流千里，挥泪何时到甬东。",
                ""
            ]
        },
        {
            "title": "铜鱼使赴都寄亲友",
            "content": [
                "行尽关山万里余，到时闾井是荒墟。",
                "附庸唯有铜鱼使，此后无因寄远书。",
                ""
            ]
        },
        {
            "title": "叠后",
            "content": [
                "事业无成耻艺成，南宫起草旧连名。",
                "劝君火急添功用，趁取当时二妙声。",
                ""
            ]
        },
        {
            "title": "重赠二首",
            "content": [
                "闻道将雏向墨池，刘家还有异同词。",
                "如今试遣隈墙问，已道世人那得知。",
                "",
                "世上悠悠不识真，姜芽尽是捧心人。",
                "若道柳家无子弟，往年何事乞西宾。",
                ""
            ]
        },
        {
            "title": "殷贤戏批书后寄刘连州并示孟仑二童",
            "content": [
                "书成欲寄庾安西，纸背应劳手自题。",
                "闻道近来诸子弟，临池寻已厌家鸡。",
                ""
            ]
        },
        {
            "title": "叠前",
            "content": [
                "小学新翻墨沼波，羡君琼树散枝柯。",
                "左家弄玉唯娇女，空觉庭前鸟迹多。",
                ""
            ]
        },
        {
            "title": "奉和周二十二丈，酬郴州侍郎衡江夜泊得韶州",
            "content": [
                "丘山仰德耀，天路下征騑。",
                "梦喜三刀近，书嫌五载违。",
                "凝情江月落，属思岭云飞。",
                "会入司徒府，还邀周掾归。",
                ""
            ]
        },
        {
            "title": "浩初上人见贻绝句欲登仙人山因以酬之",
            "content": [
                "珠树玲珑隔翠微，病来方外事多违。",
                "仙山不属分符客，一任凌空锡杖飞。",
                ""
            ]
        },
        {
            "title": "种柳戏题",
            "content": [
                "柳州柳刺史，种柳柳江边。",
                "谈笑为故事，推移成昔年。",
                "垂阴当覆地，耸干会参天。",
                "好作思人树，惭无惠化传。",
                ""
            ]
        },
        {
            "title": "酬徐二中丞普宁郡内池馆即事见寄",
            "content": [
                "鹓鸿念旧行，虚馆对芳塘。",
                "落日明朱槛，繁花照羽觞。",
                "泉归沧海近，树入楚山长。",
                "荣贱俱为累，相期在故乡。",
                ""
            ]
        },
        {
            "title": "酬贾鹏山人郡内新栽松寓兴见赠二首",
            "content": [
                "芳朽自为别，无心乃玄功。",
                "夭夭日放花，荣耀将安穷。",
                "青松遗涧底，擢莳兹庭中。",
                "积雪表明秀，寒花助葱茏。",
                "贞幽夙有慕，持以延清风。",
                "",
                "无能常闭阁，偶以静见名。",
                "奇姿来远山，忽似人家生。",
                "劲色不改旧，芳心与谁荣。",
                "喧卑岂所安，任物非我情。",
                "清韵动竽瑟，谐此风中声。",
                ""
            ]
        },
        {
            "title": "柳州峒氓",
            "content": [
                "郡城南下接通津，异服殊音不可亲。",
                "青箬裹盐归峒客，绿荷包饭趁虚人。",
                "鹅毛御腊缝山罽，鸡骨占年拜水神。",
                "愁向公庭问重译，欲投章甫作文身。",
                ""
            ]
        },
        {
            "title": "岭南江行",
            "content": [
                "瘴江南去入云烟，望尽黄茆是海边。",
                "山腹雨晴添象迹，潭心日暖长蛟涎。",
                "射工巧伺游人影，飓母偏惊旅客船。",
                "从此忧来非一事，岂容华发待流年。",
                ""
            ]
        },
        {
            "title": "答刘连州邦字",
            "content": [
                "连璧本难双，分符刺小邦。",
                "崩云下漓水，劈箭上浔江。",
                "负弩啼寒狖，鸣枹惊夜狵。",
                "遥怜郡山好，谢守但临窗。",
                ""
            ]
        },
        {
            "title": "得卢衡州书因以诗寄",
            "content": [
                "临蒸且莫叹炎方，为报秋来雁几行。",
                "林邑东回山似戟，牂牁南下水如汤。",
                "蒹葭淅沥含秋雾，橘柚玲珑透夕阳。",
                "非是白蘋洲畔客，还将远意问潇湘。",
                ""
            ]
        },
        {
            "title": "登柳州峨山",
            "content": [
                "荒山秋日午，独上意悠悠。",
                "如何望乡处，西北是融州。",
                ""
            ]
        },
        {
            "title": "柳州寄丈人周韶州",
            "content": [
                "越绝孤城千万峰，空斋不语坐高舂。",
                "印文生绿经旬合，砚匣留尘尽日封。",
                "梅岭寒烟藏翡翠，桂江秋水露鰅鳙。",
                "丈人本自忘机事，为想年来憔悴容。",
                ""
            ]
        },
        {
            "title": "雨中赠仙人山贾山人",
            "content": [
                "寒江夜雨声潺潺，晓云遮尽仙人山。",
                "遥知玄豹在深处，下笑羁绊泥涂间。",
                ""
            ]
        },
        {
            "title": "无题",
            "content": [
                "幽径为谁开，美人城北来。王程倘馀暇，一上子陵台。"
            ]
        },
        {
            "title": "清水驿丛竹天水赵云余手种一十二茎",
            "content": [
                "檐下疏篁十二茎，襄阳从事寄幽情。",
                "只应更使伶伦见，写尽雌雄双凤鸣。",
                ""
            ]
        },
        {
            "title": "三赠刘员外",
            "content": [
                "信书成自误，经事渐知非。",
                "今日临岐别，何年待汝归。",
                ""
            ]
        },
        {
            "title": "奉酬杨侍郎丈因送八叔拾遗，戏赠诏追南来诸",
            "content": [
                "贞一来时送彩笺，一行归雁慰惊弦。",
                "翰林寂寞谁为主，鸣凤应须早上天。",
                "一生判却归休，谓著南冠到头。",
                "冶长虽解缧绁，无由得见东周。",
                ""
            ]
        },
        {
            "title": "同刘二十八哭吕衡州，兼寄江陵李元二侍御",
            "content": [
                "衡岳新摧天柱峰，士林憔悴泣相逢。",
                "只令文字传青简，不使功名上景钟。",
                "三亩空留悬磬室，九原犹寄若堂封。",
                "遥想荆州人物论，几回中夜惜元龙。",
                ""
            ]
        },
        {
            "title": "善谑驿和刘梦得酹淳于先生",
            "content": [
                "水上鹄已去，亭中鸟又鸣。",
                "辞因使楚重，名为救齐成。",
                "荒垄遽千古，羽觞难再倾。",
                "刘伶今日意，异代是同声。",
                ""
            ]
        },
        {
            "title": "北还登汉阳北原题临川驿",
            "content": [
                "驱车方向阙，回首一临川。",
                "多垒非余耻，无谋终自怜。",
                "乱松知野寺，馀雪记山田。",
                "惆怅樵渔事，今还又落然。",
                ""
            ]
        },
        {
            "title": "离觞不醉，至驿却寄相送诸公",
            "content": [
                "无限居人送独醒，可怜寂寞到长亭。",
                "荆州不遇高阳侣，一夜春寒满下厅。",
                ""
            ]
        },
        {
            "title": "汨罗遇风",
            "content": [
                "南来不作楚臣悲，重入修门自有期。 ",
                "为报春风汨罗道，莫将波浪枉明时。",
                ""
            ]
        },
        {
            "title": "诏追赴都二月至灞亭上",
            "content": [
                "十一年前南渡客，四千里外北归人。",
                "诏书许逐阳和至，驿路开花处处新。",
                ""
            ]
        },
        {
            "title": "过衡山见新花开却寄弟",
            "content": [
                "故国名园久别离，今朝楚树发南枝。",
                "晴天归路好相逐，正是峰前回雁时。",
                ""
            ]
        },
        {
            "title": "诏追赴都回寄零陵亲故",
            "content": [
                "每忆纤鳞游尺泽，翻愁弱羽上丹霄。",
                "岸傍古堠应无数，次第行看别路遥。",
                ""
            ]
        },
        {
            "title": "再至界围岩水帘遂宿岩下（是年出刺柳州五月复经此）",
            "content": [
                "发春念长违，中夏欣再睹。是时植物秀，杳若临悬圃。",
                "歊阳讶垂冰，白日惊雷雨。笙簧潭际起，鹳鹤云间舞。",
                "古苔凝青枝，阴草湿翠羽。蔽空素彩列，激浪寒光聚。",
                "的皪沉珠渊，锵鸣捐佩浦。幽岩画屏倚，新月玉钩吐。",
                "夜凉星满川，忽疑眠洞府。",
                ""
            ]
        },
        {
            "title": "再上湘江",
            "content": [
                "好在湘江水，今朝又上来。",
                "不知从此去，更遣几年回。",
                ""
            ]
        },
        {
            "title": "与浩初上人同看山寄京华亲故",
            "content": [
                "海畔尖山似剑铓，秋来处处割愁肠。",
                "若为化得身千亿，散上峰头望故乡。",
                ""
            ]
        },
        {
            "title": "奉和杨尚书郴州追和故李中书夏日登北楼十韵之作依本诗韵次用",
            "content": [
                "郡楼有遗唱，新和敌南金。境以道情得，人期幽梦寻。",
                "层轩隔炎暑，迥野恣窥临。凤去徽音续，芝焚芳意深。",
                "游鳞出陷浦，唳鹤绕仙岑。风起三湘浪，云生万里阴。",
                "宏规齐德宇，丽藻竞词林。静契分忧术，闲同迟客心。",
                "骅骝当远步，鶗鴂莫相侵。今日登高处，还闻梁父吟。"
            ]
        },
        {
            "title": "寄韦珩",
            "content": [
                "初拜柳州出东郊，道旁相送皆贤豪。回眸炫晃别群玉，",
                "独赴异域穿蓬蒿。炎烟六月咽口鼻，胸鸣肩举不可逃。",
                "桂州西南又千里，漓水斗石麻兰高。阴森野葛交蔽日，",
                "悬蛇结虺如蒲萄。到官数宿贼满野，缚壮杀老啼且号。",
                "饥行夜坐设方略，笼铜枹鼓手所操。奇疮钉骨状如箭，",
                "鬼手脱命争纤毫。今年噬毒得霍疾，支心搅腹戟与刀。",
                "迩来气少筋骨露，苍白瀄汩盈颠毛。君今矻矻又窜逐，",
                "辞赋已复穷诗骚。神兵庙略频破虏，四溟不日清风涛。",
                "圣恩倘忽念地苇，十年践蹈久已劳。幸因解网入鸟兽，",
                "毕命江海终游遨。愿言未果身益老，起望东北心滔滔。"
            ]
        },
        {
            "title": "界围岩水帘",
            "content": [
                "界围汇湘曲，青壁环澄流。悬泉粲成帘，罗注无时休。",
                "韵磬叩凝碧，锵锵彻岩幽。丹霞冠其巅，想像凌虚游。",
                "灵境不可状，鬼工谅难求。忽如朝玉皇，天冕垂前旒。",
                "楚臣昔南逐，有意仍丹丘。今我始北旋，新诏释缧囚。",
                "采真诚眷恋，许国无淹留。再来寄幽梦，遗贮催行舟。"
            ]
        },
        {
            "title": "杨尚书寄郴笔知是小生本样令更商榷使尽其功辄献长句",
            "content": [
                "截玉铦锥作妙形，贮云含雾到南溟。尚书旧用裁天诏，",
                "内史新将写道经。曲艺岂能裨损益，微辞只欲播芳馨。",
                "桂阳卿月光辉遍，毫末应传顾兔灵。"
            ]
        },
        {
            "title": "李西川荐琴石",
            "content": [
                "远师驺忌鼓鸣琴，去和南风惬舜心。",
                "从此他山千古重，殷勤曾是奉徽音。",
                ""
            ]
        },
        {
            "title": "零陵赠李卿、元侍御简吴武陵",
            "content": [
                "理世固轻士，弃捐湘之湄。阳光竞四溟，敲石安所施。",
                "铩羽集枯干，低昂互鸣悲。朔云吐风寒，寂历穷秋时。",
                "君子尚容与，小人守竞危。惨凄日相视，离忧坐自滋。",
                "尊酒聊可酌，放歌谅徒为。惜无协律者，窈眇弦吾诗。",
                ""
            ]
        },
        {
            "title": "巽上人以竹间自采新茶见赠，酬之以诗",
            "content": [
                "芳丛翳湘竹，零露凝清华。复此雪山客，晨朝掇灵芽。",
                "蒸烟俯石濑，咫尺凌丹崖。圆方丽奇色，圭璧无纤瑕。",
                "呼儿爨金鼎，馀馥延幽遐。涤虑发真照，还源荡昏邪。",
                "犹同甘露饭，佛事薰毗耶。咄此蓬瀛侣，无乃贵流霞。",
                ""
            ]
        },
        {
            "title": "赠江华长老",
            "content": [
                "老僧道机熟，默语心皆寂。去岁别舂陵，沿流此投迹。",
                "室空无侍者，巾屦唯挂壁。一饭不愿馀，跏趺便终夕。",
                "风窗疏竹响，露井寒松滴。偶地即安居，满庭芳草积。",
                ""
            ]
        },
        {
            "title": "初秋夜坐赠吴武陵",
            "content": [
                "稍稍雨侵竹，翻翻鹊惊丛。美人隔湘浦，一夕生秋风。",
                "积雾杳难极，沧波浩无穷。相思岂云远，即席莫与同。",
                "若人抱奇音，朱弦縆枯桐。清商激西颢，泛滟凌长空。",
                "自得本无作，天成谅非功。希声閟大朴，聋俗何由聪。",
                ""
            ]
        },
        {
            "title": "酬娄秀才寓居开元寺，早秋月夜病中见寄",
            "content": [
                "客有故园思，潇湘生夜愁。病依居士室，梦绕羽人丘。",
                "味道怜知止，遗名得自求。壁空残月曙，门掩候虫秋。",
                "谬委双金重，难征杂佩酬。碧霄无枉路，徒此助离忧。",
                ""
            ]
        },
        {
            "title": "酬娄秀才将之淮南见赠之什",
            "content": [
                "远弃甘幽独，谁云值故人。好音怜铩羽，濡沫慰穷鳞。",
                "困志情惟旧，相知乐更新。浪游轻费日，醉舞讵伤春。",
                "风月欢宁间，星霜分益亲。已将名是患，还用道为邻。",
                "机事齐飘瓦，嫌猜比拾尘。高冠余肯赋，长铗子忘贫。",
                "晼晚惊移律，暌携忽此辰。开颜时不再，绊足去何因。",
                "海上销魂别，天边吊影身。只应西涧水，寂寞但垂纶。",
                ""
            ]
        },
        {
            "title": "商山临路有孤松往来斫以以为明，好事者怜之",
            "content": [
                "孤松停翠盖，托根临广路。",
                "不以险自防，遂为明所误。",
                "幸逢仁惠意，重此藩篱护。",
                "犹有半心存，时将承雨露。",
                ""
            ]
        },
        {
            "title": "弘农公",
            "content": [
                "知命儒为贵，时中圣所臧。处心齐宠辱，遇物任行藏。",
                "关识新安地，封传临晋乡。挺生推豹蔚，遐步仰龙骧。",
                "干有千寻竦，精闻百炼钢。茂功期舜禹，高韵状羲黄。",
                "足逸诗书囿，锋摇翰墨场。雅歌张仲德，颂祝鲁侯昌。",
                "宪府初腾价，神州转耀铓。右言盈简策，左辖备条纲。",
                "响切晨趋佩，烟浓近侍香。司仪六礼洽，论将七兵扬。",
                "合乐来仪凤，尊祠重饩羊。卿材优柱石，公器擅岩廊。",
                "峻节临衡峤，和风满豫章。人归父母育，郡得股肱良。",
                "细故谁留念，烦言肯过防。璧非真盗客，金有误持郎。",
                "龟虎休前寄，貂蝉冠旧行。训刑方命吕，理剧复推张。",
                "直用明销恶，还将道胜刚。敬逾齐国社，恩比召南棠。",
                "希怨犹逢怒，多容竞忤强。火炎侵琬琰，鹰击谬鸾凰。",
                "刻木终难对，焚芝未改芳。远迁逾桂岭，中徙滞馀杭。",
                "顾土虽怀赵，知天讵畏匡。论嫌齐物诞，骚爱远游伤。",
                "丽泽周群品，重明照万方。斗间收紫气，台上挂清光。",
                "福为深仁集，妖从盛德禳。秦民啼畎亩，周士舞康庄。",
                "采绶还垂艾，华簪更截肪。高居迁鼎邑，遥傅好书王。",
                "碧树环金谷，丹霞映上阳。留欢唱容与，要醉对清凉。",
                "故友仍同里，常僚每合堂。渊龙过许劭，冰鲤吊王祥。",
                "玉漏天门静，铜驼御路荒。涧瀍秋潋滟，嵩少暮微茫。",
                "遵渚徒云乐，冲天自不遑。降神终入辅，种德会明扬。",
                "独弃伧人国，难窥夫子墙。通家殊孔李，旧好即潘杨。",
                "世议排张挚，时情弃仲翔。不言缧绁枉，徒恨纆徽长。",
                "贾赋愁单阏，邹书怯大梁。炯心那自是，昭世懒佯狂。",
                "鸣玉机全息，怀沙事不忘。恋恩何敢死，垂泪对清湘。",
                ""
            ]
        },
        {
            "title": "同刘二十八院长述旧言怀感时书事",
            "content": [
                "弱岁游玄圃，先容幸弃瑕。名劳长者记，文许后生夸。",
                "鷃翼尝披隼，蓬心类倚麻。继酬天禄署，俱尉甸侯家。",
                "宪府初收迹，丹墀共拜嘉。分行参瑞兽，传点乱宫鸦。",
                "执简宁循枉，持书每去邪。鸾凤标魏阙，熊武负崇牙。",
                "辨色宜相顾，倾心自不哗。金炉仄流月，紫殿启晨霞。",
                "未竟迁乔乐，俄成失路嗟。还如渡辽水，更似谪长沙。",
                "别怨秦城暮，途穷越岭斜。讼庭闲枳棘，候吏逐麋麚。",
                "三载皇恩畅，千年圣历遐。朝宗延驾海，师役罢梁溠。",
                "京邑搜贞干，南宫步渥洼。世惟材是梓，人仰骥中骅。",
                "欻刺苗入地，仍逾赣石崖。礼容垂琫□，戍备响錏鍜。",
                "宠即郎官旧，威从太守加。建旟翻鸷鸟，负弩绕文蛇。",
                "册府荣八命，中闱盛六珈。肯随胡质矫，方恶马融奢。",
                "褒德符新换，怀仁道并遮。俗嫌龙节晚，朝讶介圭赊。",
                "禹贡输苞匦，周官赋秉秅。雄风吞七泽，异产控三巴。",
                "即事观农稼，因时展物华。秋原被兰叶，春渚涨桃花。",
                "令肃军无扰，程悬市禁贳。不应虞竭泽，宁复叹栖苴。",
                "蹀躞驺先驾，笼铜鼓报衙。染毫东国素，濡印锦溪砂。",
                "货积舟难泊，人归山倍畬。吴歈工折柳，楚舞旧传芭。",
                "隐几松为曲，倾樽石作污。寒初荣橘柚，夏首荐枇杷。",
                "祀变荆巫祷，风移鲁妇髽。已闻施恺悌，还睹正奇邪。",
                "慕友惭连璧，言姻喜附葭。沉埋全死地，流落半生涯。",
                "入郡腰恒折，逢人手尽叉。敢辞亲耻污，唯恐长疵瘕。",
                "善幻迷冰火，齐谐笑柏涂。东门牛屡饭，中散虱空爬。",
                "逸戏看猿斗，殊音辨马挝。渚行狐作孽，林宿鸟为。",
                "同病忧能老，新声厉似姱。岂知千仞坠，只为一毫差。",
                "守道甘长绝，明心欲自。贮愁听夜雨，隔泪数残葩。",
                "枭族音常聒，豺群喙竞呀。岸芦翻毒蜃，谿竹斗狂犘。",
                "野鹜行看弋，江鱼或共叉。瘴氛恒积润，讹火亟生煆。",
                "耳静烦喧蚁，魂惊怯怒蛙。风枝散陈叶，霜蔓綖寒瓜。",
                "雾密前山桂，冰枯曲沼蕸。思乡比庄舄，遁世遇眭夸。",
                "渔舍茨荒草，村桥卧古槎。御寒衾用罽，挹水勺仍椰。",
                "窗蠹惟潜蝎，甍涎竞缀蜗。引泉开故窦，护药插新笆。",
                "树怪花因槲，虫怜目待虾。骤歌喉易嗄，饶醉鼻成齄。",
                "曳捶牵羸马，垂蓑牧艾豭。已看能类鳖，犹讶雉为鷨。",
                "谁采中原菽，徒巾下泽车。俚儿供苦笋，伧父馈酸楂。",
                "劝策扶危杖，邀持当酒茶。道流征短褐，禅客会袈裟。",
                "香饭舂菰米，珍蔬折五茄。方期饮甘露，更欲吸流霞。",
                "屋鼠从穿兀，林狙任攫拏。春衫裁白纻，朝帽挂乌纱。",
                "屡叹恢恢网，频摇肃肃罝。衰荣因蓂荚，盈缺几虾蟆。",
                "路识沟边柳，城闻陇上笳。共思捐佩处，千骑拥青緺。",
                ""
            ]
        },
        {
            "title": "视民诗",
            "content": [
                "帝视民情，匪幽匪明。惨或在腹，已如色声。亦无动威，",
                "亦无止力。弗动弗止，惟民之极。帝怀民视，乃降明德，",
                "乃生明翼。明翼者何？乃房乃杜。惟房与杜，实为民路。",
                "乃定天子，乃开万国。万国既分，乃释蠹民，乃学与仕，",
                "乃播与食，乃器与用，乃货与通。有作有迁，无迁无作。",
                "士实荡荡，农实董董，工实蒙蒙，贾实融融。左右惟一，",
                "出入惟同。摄仪以引，以遵以肆。其风既流，品物载休。",
                "品物载休，惟天子守，乃二公之久。惟天子明，",
                "乃二公之成。惟百辟正，乃二公之令。惟百辟谷，",
                "乃二公之禄。二公行矣，弗敢忧纵。是获忧共，",
                "二公居矣。弗敢泰止，是获泰已。既柔一德，四夷是则。",
                "四夷是则，永怀不忒。"
            ]
        },
        {
            "title": "南省转牒欲具江国图令尽通风俗故事",
            "content": [
                "圣代提封尽海壖，狼荒犹得纪山川。华夷图上应初录，",
                "风土记中殊未传。椎髻老人难借问，黄茆深峒敢留连。",
                "南宫有意求遗俗，试检周书王会篇。",
                ""
            ]
        },
        {
            "title": "贞符",
            "content": [
                "於穆敬德，黎人皇之。惟贞厥符，浩浩将之。仁函于肤，",
                "刃莫毕屠。泽熯于爨，沸炎以浣。殄厥凶德，乃驱乃夷。",
                "懿其休风，是喣是吹。父子熙熙，相宁以嬉。赋彻而藏，",
                "厚我糗粻。刑轻以清，我肌靡伤。贻我子孙，百代是康。",
                "十圣嗣于理，仁后之子。子思孝父，易患于己。拱之戴之，",
                "神具尔宜。载扬于雅，承天之嘏。天之诚神，宜鉴于仁。",
                "神之曷依，宜仁之归。濮沿于北，祝栗于南。幅员西东，",
                "祗一乃心。祝唐之纪，后天罔坠。祝皇之寿，与地咸久。",
                "曷徒祝之，心诚笃之。神协人同，道以告之。俾弥忆万年，",
                "不震不危。我代之延，永永毗之。仁增以崇，曷不尔思。",
                "有号于天，佥曰呜呼。咨尔皇灵，无替厥符。"
            ]
        },
        {
            "title": "奉平淮夷雅表·皇武命丞相度董师集大功也",
            "content": [
                "皇耆其武，于溵于淮。既巾乃车，环蔡具来。",
                "狡众昏嚚，甚毒于酲。狂奔叫呶，以干大刑。",
                "皇咨于度，惟汝一德。旷诛四纪，其徯汝克。",
                "锡汝斧钺，其往视师。师是蔡人，以宥以釐。",
                "度拜稽首，庙于元龟。既祃既类，于社是宜。",
                "金节煌煌，锡质雕戈。犀甲熊旂，威命是荷。",
                "度拜稽首，出次于东。天子饯之，罍斝是崇。",
                "鼎臑俎胾，五献百笾。凡百卿士，班以周旋。",
                "既涉于浐，乃翼乃前。孰图厥犹，其佐多贤。",
                "宛宛周道，于山于川。远扬迩昭，陟降连连。",
                "我旆我旗，于道于陌。训于群帅，拳勇来格。",
                "公曰徐之，无恃额额。式和尔容，惟义之宅。",
                "进次于郾，彼昏卒狂。裒凶鞠顽，锋猬斧螗，",
                "赤子匍匐，厥父是亢。怒其萌芽，以悖太阳。",
                "王旅浑浑，是佚是怙。既获敌师，若饥得餔。",
                "蔡凶伊窘，悉起来聚。左捣其虚，靡愆厥虑。",
                "载辟载袚，丞相是临。弛其武刑，谕我德心。",
                "其危既安，有长如林。曾是讙譊，化为讴吟。",
                "皇曰来归，汝复相予。爵之成国，胙以夏区。",
                "度拜稽首，天子圣神。度拜稽首，皇祐下人。",
                "淮夷既平，震是朔南。宜庙宜郊，以告德音。",
                "归牛休马，丰稼于野。我武惟皇，永保无疆。"
            ]
        },
        {
            "title": "酬韶州裴曹长使君寄道州吕八大使因以见示二十韵一首",
            "content": [
                "金马尝齐入，铜鱼亦共颁。疑山看积翠，浈水想澄湾。",
                "标榜同惊俗，清明两照奸。乘轺参孔仅，按节服侯狦。",
                "贾傅辞宁切，虞童发未。秉心方的的，腾口任々。",
                "圣理高悬象，爰书降罚锾。德风流海外，和气满人寰。",
                "御魅恩犹贷，思贤泪自潸。在亡均寂寞，零落间惸鳏。",
                "夙志随忧尽，残肌触瘴。月光摇浅濑，风韵碎枯菅。",
                "海俗衣犹卉，山夷髻不鬟。泥沙潜虺蜮，榛莽斗豺獌。",
                "循省诚知惧，安排只自憪。食贫甘莽卤，被褐谢斓斒。",
                "远物裁青罽，时珍馔白鹇。长捐楚客佩，未赐大夫环。",
                "异政徒云仰，高踪不可攀。空劳慰憔悴，妍唱剧妖娴。",
                ""
            ]
        },
        {
            "title": "新植海石榴",
            "content": [
                "弱植不盈尺，远意驻蓬瀛。",
                "月寒空阶曙，幽梦彩云生。",
                "粪壤擢珠树，莓苔插琼英。",
                "芳根閟颜色，徂岁为谁荣。",
                ""
            ]
        },
        {
            "title": "种白蘘荷",
            "content": [
                "血虫化为疠，夷俗多所神。衔猜每腊毒，谋富不为仁。",
                "蔬果自远至，杯酒盈肆陈。言甘中必苦，何用知其真。",
                "华洁事外饰，尤病中州人。钱刀恐贾害，饥至益逡巡。",
                "窜伏常战栗，怀故逾悲辛。庶氏有嘉草，攻禬事久泯。",
                "炎帝垂灵编，言此殊足珍。崎岖乃有得，托以全余身。",
                "纷敷碧树阴，眄睐心所亲。",
                ""
            ]
        },
        {
            "title": "种术",
            "content": [
                "守闲事服饵，采朮东山阿。东山幽且阻，疲苶烦经过。",
                "戒徒劚灵根，封植閟天和。违尔涧底石，彻我庭中莎。",
                "土膏滋玄液，松露坠繁柯。南东自成亩，缭绕纷相罗。",
                "晨步佳色媚，夜眠幽气多。离忧苟可怡，孰能知其他。",
                "爨竹茹芳叶，宁虑瘵与瘥。留连树蕙辞，婉娩采薇歌。",
                "悟拙甘自足，激清愧同波。单豹且理内，高门复如何。",
                ""
            ]
        },
        {
            "title": "种仙灵毗",
            "content": [
                "穷陋阙自养，疠气剧嚣烦。隆冬乏霜霰，日夕南风温。",
                "杖藜下庭际，曳踵不及门。门有野田吏，慰我飘零魂。",
                "及言有灵药，近在湘西原。服之不盈旬，蹩躠皆腾鶱。",
                "笑忭前即吏，为我擢其根。蔚蔚遂充庭，英翘忽已繁。",
                "晨起自采曝，杵臼通夜喧。灵和理内藏，攻疾贵自源。",
                "拥覆逃积雾，伸舒委馀暄。奇功苟可征，宁复资兰荪。",
                "我闻畸人术，一气中夜存。能令深深息，呼吸还归跟。",
                "疏放固难效，且以药饵论。痿者不忘起，穷者宁复言。",
                "神哉辅吾足，幸及儿女奔。",
                ""
            ]
        },
        {
            "title": "茅檐下始栽竹（茆檐下始栽竹）",
            "content": [
                "瘴茅葺为宇，溽暑常侵肌。适有重膇疾，蒸郁宁所宜。",
                "东邻幸导我，树竹邀凉飔。欣然惬吾志，荷锸西岩垂。",
                "楚壤多怪石，垦凿力已疲。江风忽云暮，舆曳还相追。",
                "萧瑟过极浦，旖旎附幽墀。贞根期永固，贻尔寒泉滋。",
                "夜窗遂不掩，羽扇宁复持。清泠集浓露，枕簟凄已知。",
                "网虫依密叶，晓禽栖迥枝。岂伊纷嚣间，重以心虑怡。",
                "嘉尔亭亭质，自远弃幽期。不见野蔓草，蓊蔚有华姿。",
                "谅无凌寒色，岂与青山辞。",
                ""
            ]
        },
        {
            "title": "戏题石门长老东轩",
            "content": [
                "石门长老身如梦，旃檀成林手所种。",
                "坐来念念非昔人，万遍莲花为谁用。",
                "如今七十自忘机，贪爱都忘筋力微。",
                "莫向东轩春野望，花开日出雉皆飞。",
                ""
            ]
        },
        {
            "title": "法华寺西亭夜饮",
            "content": [
                "祇树夕阳亭，共倾三昧酒。",
                "雾暗水连阶，月明花覆牖。",
                "莫厌尊前醉，相看未白首。",
                ""
            ]
        },
        {
            "title": "冉溪",
            "content": [
                "少时陈力希公侯，许国不复为身谋。",
                "风波一跌逝万里，壮心瓦解空缧囚。",
                "缧囚终老无余事，愿卜湘西冉溪地。",
                "却学寿张樊敬侯，种漆南园待成器。",
                ""
            ]
        },
        {
            "title": "雨晴至江渡",
            "content": [
                "江雨初晴思远步，日西独向愚溪渡。",
                "渡头水落村径成，撩乱浮槎在高树。",
                ""
            ]
        },
        {
            "title": "夏昼偶作",
            "content": [
                "南州溽暑醉如酒，隐几熟眠开北牖。",
                "日午独觉无馀声，山童隔竹敲茶臼。",
                ""
            ]
        },
        {
            "title": "从崔中丞过卢少尹郊居（从崔中丞过卢少府郊居）",
            "content": [
                "寓居湘岸四无邻，世网难婴每自珍。莳药闲庭延国老，",
                "开樽虚室值贤人。泉回浅石依高柳，径转垂藤闲绿筠。",
                "闻道偏为五禽戏，出门鸥鸟更相亲。",
                ""
            ]
        },
        {
            "title": "中夜起望西园值月上",
            "content": [
                "觉闻繁露坠，开户临西园。",
                "寒月上东岭，泠泠疏竹根。",
                "石泉远逾响，山鸟时一喧。",
                "倚楹遂至旦，寂寞将何言。",
                ""
            ]
        },
        {
            "title": "雨后晓行独至愚溪北池",
            "content": [
                "宿云散洲渚，晓日明村坞。",
                "高树临清池，风惊夜来雨。",
                "予心适无事，偶此成宾主。",
                ""
            ]
        },
        {
            "title": "秋晓行南谷经荒村",
            "content": [
                "杪秋霜露重，晨起行幽谷。",
                "黄叶覆溪桥，荒村唯古木。",
                "寒花疏寂历，幽泉微断续。",
                "机心久已忘，何事惊麋鹿。",
                ""
            ]
        },
        {
            "title": "韦使君黄溪祈雨见召从行至祠下口号",
            "content": [
                "骄阳愆岁事，良牧念菑畬。列骑低残月，鸣笳度碧虚。",
                "稍穷樵客路，遥驻野人居。谷口寒流净，丛祠古木疏。",
                "焚香秋雾湿，奠玉晓光初。肸蚃巫言报，精诚礼物馀。",
                "惠风仍偃草，灵雨会随车。俟罪非真吏，翻惭奉简书。",
                ""
            ]
        },
        {
            "title": "入黄溪闻猿",
            "content": [
                "溪路千里曲，哀猿何处鸣。",
                "孤臣泪已尽，虚作断肠声。",
                ""
            ]
        },
        {
            "title": "郊居岁暮",
            "content": [
                "屏居负山郭，岁暮惊离索。",
                "野迥樵唱来，庭空烧烬落。",
                "世纷因事远，心赏随年薄。",
                "默默谅何为，徒成今与昨。",
                ""
            ]
        },
        {
            "title": "夏初雨后寻愚溪",
            "content": [
                "悠悠雨初霁，独绕清溪曲。",
                "引杖试荒泉，解带围新竹。",
                "沉吟亦何事，寂寞固所欲。",
                "幸此息营营，啸歌静炎燠。",
                ""
            ]
        },
        {
            "title": "奉平淮夷雅表·方城命愬守也卒入蔡得其大丑以平淮右",
            "content": [
                "方城临临，王卒峙之。匪徼匪竞，皇有正命。",
                "皇命于愬，往舒余仁。踣彼艰顽，柔惠是驯。",
                "愬拜即命，于皇之训。既砺既攻，以后厥刃。",
                "王师嶷嶷，熊罴是式。衔勇韬力，日思予殛。",
                "寇昏以狂，敢蹈愬疆。士获厥心，大袒高骧。",
                "长戟酋矛，粲其绥章。右翦左屠，聿禽其良。",
                "其良既宥，告以父母。恩柔于肌，卒贡尔有。",
                "维彼攸恃，乃侦乃诱。维彼攸宅，乃发乃守。",
                "其恃爰获，我功我多。阴谍厥图，以究尔讹。",
                "雨雪洋洋，大风来加，于燠其寒，于迩其遐。",
                "汝阴之茫，悬瓠之峨。是震是拔，大歼厥家。",
                "狡虏既縻，输于国都。示之市人，即社行诛。",
                "乃谕乃止，蔡有厚喜。完其室家，仰父俯子。",
                "汝水沄沄，既清而瀰。蔡人行歌，我步逶迟。",
                "蔡人歌矣，蔡风和矣。孰颣蔡初，胡甈尔居。",
                "式慕以康，为愿有馀。是究是咨，皇德既舒。",
                "皇曰咨愬，裕乃父功。昔我文祖，惟西平是庸。",
                "内诲于家，外刑于邦。孰是蔡人，而不率从。",
                "蔡人率止，惟西平有子。西平有子，惟我有臣。",
                "畴允大邦，俾惠我人。于庙告功，以顾万方。"
            ]
        },
        {
            "title": "首春逢耕者",
            "content": [
                "南楚春候早，馀寒已滋荣。土膏释原野，百蛰竞所营。",
                "缀景未及郊，穑人先耦耕。园林幽鸟啭，渚泽新泉清。",
                "农事诚素务，羁囚阻平生。故池想芜没，遗亩当榛荆。",
                "慕隐既有系，图功遂无成。聊从田父言，款曲陈此情。",
                "眷然抚耒耜，回首烟云横。",
                ""
            ]
        },
        {
            "title": "独觉",
            "content": [
                "觉来窗牖空，寥落雨声晓。",
                "良游怨迟暮，末事惊纷扰。",
                "为问经世心，古人难尽了。",
                ""
            ]
        },
        {
            "title": "哭连州凌员外司马",
            "content": [
                "废逐人所弃，遂为鬼神欺。才难不其然，卒与大患期。",
                "凌人古受氏，吴世夸雄姿。寂寞富春水，英气方在斯。",
                "六学诚一贯，精义穷发挥。著书逾十年，幽颐靡不推。",
                "天庭掞高文，万字若波驰。记室征西府，宏谋耀其奇。",
                "輶轩下东越，列郡苏疲羸。宛宛凌江羽，来栖翰林枝。",
                "孝文留弓剑，中外方危疑。抗声促遗诏，定命由陈辞。",
                "徒隶肃曹官，征赋参有司。出守乌江浒，老迁湟水湄。",
                "高堂倾故国，葬祭限囚羁。仲叔继幽沦，狂叫唯童儿。",
                "一门既无主，焉用徒生为。举声但呼天，孰知神者谁。",
                "泣尽目无见，肾伤足不持。溘死委炎荒，臧获守灵帷。",
                "平生负国谴，骸骨非敢私。盖棺未塞责，孤旐凝寒飔。",
                "念昔始相遇，腑肠为君知。进身齐选择，失路同瑕疵。",
                "本期济仁义，今为众所嗤。灭名竟不试，世义安可支。",
                "恬死百忧尽，苟生万虑滋。顾余九逝魂，与子各何之。",
                "我歌诚自恸，非独为君悲。",
                ""
            ]
        },
        {
            "title": "韦道安",
            "content": [
                "道安本儒士，颇擅弓剑名。二十游太行，暮闻号哭声。",
                "疾驱前致问，有叟垂华缨。言我故刺史，失职还西京。",
                "偶为群盗得，毫缕无馀赢。货财足非吝，二女皆娉婷。",
                "苍黄见驱逐，谁识死与生。便当此殒命，休复事晨征。",
                "一闻激高义，眦裂肝胆横。挂弓问所往，趫捷超峥嵘。",
                "见盗寒涧阴，罗列方忿争。一矢毙酋帅，馀党号且惊。",
                "麾令递束缚，纆索相拄撑。彼姝久褫魄，刃下俟诛刑。",
                "却立不亲授，谕以从父行。捃收自担肩，转道趋前程。",
                "夜发敲石火，山林如昼明。父子更抱持，涕血纷交零。",
                "顿首愿归货，纳女称舅甥。道安奋衣去，义重利固轻。",
                "师婚古所病，合姓非用兵。朅来事儒术，十载所能逞。",
                "慷慨张徐州，朱邸扬前旌。投躯获所愿，前马出王城。",
                "辕门立奇士，淮水秋风生。君侯既即世，麾下相欹倾。",
                "立孤抗王命，钟鼓四野鸣。横溃非所壅，逆节非所婴。",
                "举头自引刃，顾义谁顾形。烈士不忘死，所死在忠贞。",
                "咄嗟徇权子，翕习犹趋荣。我歌非悼死，所悼时世情。",
                ""
            ]
        },
        {
            "title": "游南亭夜还叙志七十韵",
            "content": [
                "夙抱丘壑尚，率性恣游遨。中为吏役牵，十祀空悁劳。",
                "外曲徇尘辙，私心寄英髦。进乏廓庙器，退非乡曲豪。",
                "天命斯不易，鬼责将安逃。屯难果见凌，剥丧宜所遭。",
                "神明固浩浩，众口徒嗷嗷。投迹山水地，放情咏离骚。",
                "再怀曩岁期，容与驰轻舠。虚馆背山郭，前轩面江皋。",
                "重叠间浦溆，逦迤驱岩嶅。积翠浮澹滟，始疑负灵鳌。",
                "丛林留冲飙，石砾迎飞涛。旷朗天景霁，樵苏远相号。",
                "澄潭涌沉鸥，半壁跳悬猱。鹿鸣验食野，鱼乐知观濠。",
                "孤赏诚所悼，暂欣良足褒。留连俯棂槛，注我壶中醪。",
                "朵颐进芰实，擢手持蟹螯。炊稻视爨鼎，脍鲜闻操刀。",
                "野蔬盈倾筐，颇杂池沼芼。缅慕鼓枻翁，啸咏哺其糟。",
                "退想于陵子，三咽资李螬。斯道难为偕，沉忧安所韬。",
                "曲渚怨鸿鹄，环洲凋兰。ū暮景回西岑，北流逝滔滔。",
                "徘徊遂昏黑，远火明连艘。木落寒山静，江空秋月高。",
                "敛袂戒还徒，善游矜所操。趣浅戢长枻，乘深屏轻篙。",
                "旷望援深竿，哀歌叩鸣艚。中川恣超忽，漫若翔且翱。",
                "淹泊遂所止，野风自颾颾。涧急惊鳞奔，蹊荒饥兽嗥。",
                "入门守拘絷，凄戚增郁陶。慕士情未忘，怀人首徒搔。",
                "内顾乃无有，德輶甚鸿毛。名窃久自欺，食浮固云叨。",
                "问牛悲衅钟，说彘惊临牢。永遁刀笔吏，宁期簿书曹。",
                "中兴遂群物，裂壤分鞬櫜。岷凶既云捕，吴虏亦已鏖。",
                "捍御盛方虎，谟明富伊咎。披山穷木禾，驾海逾蟠桃。",
                "重来越裳雉，再返西旅獒。左右抗槐棘，纵横罗雁羔。",
                "三辟咸肆宥，众生均覆焘。安得奉皇灵，在宥解天弢。",
                "归诚慰松梓，陈力开蓬蒿。卜室有鄠杜，名田占沣涝。",
                "磻溪近余基，阿城连故濠。螟蛑愿亲燎，荼堇甘自薅。",
                "饥食期农耕，寒衣俟蚕缲。及骭足为温，满腹宁复饕。",
                "安将蒯及菅，谁慕粱与膏。弋林驱雀鷃，渔泽从鳅鱽。",
                "观象嘉素履，陈诗谢干旄。方托麋鹿群，敢同骐骥槽。",
                "处贱无溷浊，固穷匪淫慆。踉跄辞束缚，悦怿换煎熬。",
                "登年徒负版，兴役趋代鼛。目眩绝浑浑，耳喧息嘈嘈。",
                "兹焉毕余命，富贵非吾曹。长沙哀纠纆，汉阴嗤桔槔。",
                "苟伸击壤情，机事息秋豪。海雾多蓊郁，越风饶腥臊。",
                "宁唯迫魑魅，所惧齐焄藨。知罃怀褚中，范叔恋绨袍。",
                "伊人不可期，慷慨徒忉忉。",
                ""
            ]
        },
        {
            "title": "觉衰",
            "content": [
                "久知老会至，不谓便见侵。",
                "今年宜未衰，稍已来相寻。",
                "齿疏发就种，奔走力不任。",
                "咄此可奈何，未必伤我心。",
                "彭聃安在哉，周孔亦已沉。",
                "古称寿圣人，曾不留至今。",
                "但愿得美酒，朋友常共酙。",
                "是时春向暮，桃李生繁阴。",
                "日照天正绿，杳杳归鸿吟。",
                "出门呼所亲，扶杖登西林。",
                "高歌足自快，商颂有遗音。",
                ""
            ]
        },
        {
            "title": "旦携谢山人至愚池",
            "content": [
                "新沐换轻帻，晓池风露清。",
                "自谐尘外意，况与幽人行。",
                "霞散众山迥，天高数雁鸣。",
                "机心付当路，聊适羲皇情。",
                ""
            ]
        },
        {
            "title": "夏夜苦热登西楼",
            "content": [
                "苦热中夜起，登楼独褰衣。山泽凝暑气，星汉湛光辉。",
                "火晶燥露滋，野静停风威。探汤汲阴井，炀灶开重扉。",
                "凭阑久彷徨，流汗不可挥。莫辩亭毒意，仰诉璇与玑。",
                "谅非姑射子，静胜安能希。",
                ""
            ]
        },
        {
            "title": "构法华寺西亭",
            "content": [
                "窜身楚南极，山水穷险艰。步登最高寺，萧散任疏顽。",
                "西垂下斗绝，欲似窥人寰。反如在幽谷，榛翳不可攀。",
                "命童恣披翦，葺宇横断山。割如判清浊，飘若升云间。",
                "远岫攒众顶，澄江抱清湾。夕照临轩堕，栖鸟当我还。",
                "菡萏溢嘉色，筼筜遗清斑。神舒屏羁锁，志适忘幽孱。",
                "弃逐久枯槁，迨今始开颜。赏心难久留，离念来相关。",
                "北望间亲爱，南瞻杂夷蛮。置之勿复道，且寄须臾闲。",
                ""
            ]
        },
        {
            "title": "与崔策登西山",
            "content": [
                "鹤鸣楚山静，露白秋江晓。连袂度危桥，萦回出林杪。",
                "西岑极远目，毫末皆可了。重叠九疑高，微茫洞庭小。",
                "迥穷两仪际，高出万象表。驰景泛颓波，遥风递寒筱。",
                "谪居安所习，稍厌从纷扰。生同胥靡遗，寿比彭铿夭。",
                "蹇连困颠踣，愚蒙怯幽眇。非令亲爱疏，谁使心神悄。",
                "偶兹遁山水，得以观鱼鸟。吾子幸淹留，缓我愁肠绕。",
                ""
            ]
        },
        {
            "title": "游石角过小岭至长乌村",
            "content": [
                "志适不期贵，道存岂偷生。",
                "久忘上封事，复笑升天行。",
                "窜逐宦湘浦，摇心剧悬旌。",
                "始惊陷世议，终欲逃天刑。",
                "岁月杀忧栗，慵疏寡将迎。",
                "追游疑所爱，且复舒吾情。",
                "石角恣幽步，长乌遂遐征。",
                "磴回茂树断，景晏寒川明。",
                "旷望少行人，时闻田鹳鸣。",
                "风篁冒水远，霜稻侵山平。",
                "稍与人事闲，益知身世轻。",
                "为农信可乐，居宠真虚荣。",
                "乔木馀故国，愿言果丹诚。",
                "四支反田亩，释志东皋耕。",
                ""
            ]
        },
        {
            "title": "零陵春望",
            "content": [
                "平野春草绿，晓莺啼远林。",
                "日晴潇湘渚，云断岣嵝岑。",
                "仙驾不可望，世途非所任。",
                "凝情空景慕，万里苍梧阴。",
                ""
            ]
        },
        {
            "title": "南涧中题",
            "content": [
                "秋气集南涧，独游亭午时。",
                "回风一萧瑟，林影久参差。",
                "始至若有得，稍深遂忘疲。",
                "羁禽响幽谷，寒藻舞沦漪。",
                "去国魂已远，怀人泪空垂。",
                "孤生易为感，失路少所宜。",
                "索寞竟何事，徘徊只自知。",
                "谁为后来者，当与此心期。",
                ""
            ]
        },
        {
            "title": "登蒲州石矶望横江口潭岛深迥斜对香零山",
            "content": [
                "隐忧倦永夜，凌雾临江津。猿鸣稍已疏，登石娱清沦。",
                "日出洲渚静，澄明皛无垠。浮晖翻高禽，沉景照文鳞。",
                "双江汇西奔，诡怪潜坤珍。孤山乃北峙，森爽栖灵神。",
                "洄潭或动容，岛屿疑摇振。陶埴兹择土，蒲鱼相与邻。",
                "信美非所安，羁心屡逡巡。纠结良可解，纡郁亦已伸。",
                "高歌返故室，自罔非所欣。",
                ""
            ]
        },
        {
            "title": "湘口馆潇湘二水所会",
            "content": [
                "九疑浚倾奔，临源委萦回。会合属空旷，泓澄停风雷。",
                "高馆轩霞表，危楼临山隈。兹辰始澄霁，纤云尽褰开。",
                "天秋日正中，水碧无尘埃。杳杳渔父吟，叫叫羁鸿哀。",
                "境胜岂不豫，虑分固难裁。升高欲自舒，弥使远念来。",
                "归流驶且广，泛舟绝沿洄。",
                ""
            ]
        },
        {
            "title": "游朝阳岩遂登西亭二十韵",
            "content": [
                "谪弃殊隐沦，登陟非远郊。所怀缓伊郁，讵欲肩夷巢。",
                "高岩瞰清江，幽窟潜神蛟。开旷延阳景，回薄攒林梢。",
                "西亭构其巅，反宇临呀庨。背瞻星辰兴，下见云雨交。",
                "惜非吾乡土，得以荫菁茆。羁贯去江介，世仕尚函崤。",
                "故墅即沣川，数亩均肥硗。台馆葺荒丘，池塘疏沉坳。",
                "会有圭组恋，遂贻山林嘲。薄躯信无庸，琐屑剧斗筲。",
                "囚居固其宜，厚羞久已包。庭除植蓬艾，隟牖悬蟏蛸。",
                "所赖山川客，扁舟枉长梢。挹流敌清觞，掇野代嘉肴。",
                "适道有高言，取乐非弦匏。逍遥屏幽昧，淡薄辞喧呶。",
                "晨鸡不余欺，风雨闻嘐嘐。再期永日闲，提挈移中庖。",
                ""
            ]
        },
        {
            "title": "杂曲歌辞·杨白花",
            "content": [
                "杨白花，风吹度江水。坐令宫树无颜色，",
                "摇荡春光千万里。茫茫晓日下长秋，哀歌未断城鸦起。",
                ""
            ]
        },
        {
            "title": "杂曲歌辞·行路难（三首其一）",
            "content": [
                "君不见夸父逐日窥虞渊，跳踉北海超昆仑。",
                "披霄决汉出沆漭，瞥裂左右遗星辰。须臾力尽道渴死，",
                "狐鼠蜂蚁争噬吞。北方立争人长九寸，开口抵掌更笑喧。",
                "啾啾饮食滴与粒，生死亦足终天年。睢盱大志少成遂，",
                "坐使儿女相悲怜。",
                ""
            ]
        },
        {
            "title": "舞曲歌辞·白纻歌",
            "content": [
                "翠帷双卷出倾城，龙剑破匣霜月明。朱唇掩抑悄无声，",
                "金簧玉磬宫中生。下沉秋水激太清，天高地迥凝日晶，",
                "羽觞荡漾何事倾。",
                ""
            ]
        },
        {
            "title": "相和歌辞·东门行",
            "content": [
                "汉家三十六将军，东方雷动横阵云。鸡鸣函谷客如雾，",
                "貌同心异不可数。赤丸夜语飞电光，徼巡司隶眠如羊。",
                "当街一叱百吏走，冯敬胸中函匕首。凶徒侧耳潜惬心，",
                "悍臣破胆皆杜口。魏王卧内藏兵符，子西掩袂真无辜。",
                "羌胡毂下一朝起，敌国舟中非所拟。安陵谁辨削砺功，",
                "韩国讵明深井里。绝咽断骨那下补，万金宠赠不如土。",
                ""
            ]
        },
        {
            "title": "乐府杂曲·鼓吹铙歌·高昌",
            "content": [
                "麹氏雄西北，别绝臣外区。既恃远且险，纵傲不我虞。",
                "烈烈王者师，熊螭以为徒。龙旂翻海浪，馹骑驰坤隅。",
                "贲育搏婴儿，一扫不复馀。平沙际天极，但见黄云驱。",
                "臣靖执长缨，智勇伏囚拘。文皇南面坐，夷狄千群趋。",
                "咸称天子神，往古不得俱。献号天可汗，以覆我国都。",
                "兵戎不交害，各保性与躯。",
                ""
            ]
        },
        {
            "title": "乐府杂曲·鼓吹铙歌·吐谷浑",
            "content": [
                "吐谷浑盛强，背西海以夸。岁侵扰我疆，退匿险且遐。",
                "帝谓神武师，往征靖皇家。烈烈旆其旗，熊虎杂龙蛇。",
                "王旅千万人，衔枚默无哗。束刃逾山徼，张翼纵漠沙。",
                "一举刈膻腥，尸骸积如麻。除恶务本根，况敢遗萌芽。",
                "洋洋西海水，威命穷天涯。系虏来王都，犒乐穷休嘉。",
                "登高望还师，竟野如春华。行者靡不归，亲戚讙要遮。",
                "凯旋献清庙，万国思无邪。",
                ""
            ]
        },
        {
            "title": "乐府杂曲·鼓吹铙歌·靖本邦",
            "content": [
                "本邦伊晋，惟时不靖。根柢之摇，枝叶攸病。",
                "守臣不任，勩于神圣。惟钺之兴，翦焉则定。",
                "洪惟我理，式和以敬。群顽既夷，庶绩咸正。",
                "皇谟载大，惟人之庆。",
                ""
            ]
        },
        {
            "title": "乐府杂曲·鼓吹铙歌·铁山碎",
            "content": [
                "铁山碎，大漠舒。二虏劲，连穹庐。背北海，专坤隅。",
                "岁来侵边，或傅于都。天子命元帅，奋其雄图。",
                "破定襄，降魁渠。穷竟窟宅，斥余吾。百蛮破胆，",
                "边氓苏。威武辉耀，明鬼区。利泽弥万祀，功不可逾。",
                "官臣拜手，惟帝之谟。",
                ""
            ]
        },
        {
            "title": "乐府杂曲·鼓吹铙歌·河右平",
            "content": [
                "河右澶漫，顽为之魁。王师如雷震，昆仑以颓。",
                "上聋下聪，骜不可回。助仇抗有德，惟人之灾。",
                "乃溃乃奋，执缚归厥命。万室蒙其仁，一夫则病。",
                "濡以鸿泽，皇之圣。威畏德怀，功以定。顺之于理，",
                "物咸遂厥性。",
                ""
            ]
        },
        {
            "title": "乐府杂曲·鼓吹铙歌·苞枿",
            "content": [
                "苞枿黑对矣，惟根之蟠。弥巴蔽荆，负南极以安。",
                "曰我旧梁氏，辑绥艰难。江汉之阻，都邑固以完。",
                "圣人作，神武用，有臣勇智，奋不以众。投迹死地，",
                "谋猷纵。化敌为家，虑则中。浩浩海裔，不威而同。",
                "系缧降王，定厥功。澶漫万里，宣唐风。蛮夷九译，",
                "咸来从。凯旋金奏，象形容。震赫万国，罔不龚。",
                ""
            ]
        },
        {
            "title": "乐府杂曲·鼓吹铙歌·奔鲸沛",
            "content": [
                "奔鲸沛，荡海垠。吐霓翳日，腥浮云。帝怒下顾，",
                "哀垫昏。授以神柄，推元臣。手援天予，截修鳞。",
                "披攘蒙霿，开海门。地平水静，浮天垠。羲和显耀，",
                "乘清氛。赫炎溥畅，融大钧。",
                ""
            ]
        },
        {
            "title": "乐府杂曲·鼓吹铙歌·泾水黄",
            "content": [
                "泾水黄，陇野茫。负太白，腾天狼。有鸟鸷立，羽翼张。",
                "钩喙决前，钜趯傍；怒飞饥啸，翾不可当。老雄死，",
                "子复良。巢岐饮渭，肆翱翔。顿地纮，提天纲。",
                "列缺掉帜，招摇耀铓。鬼神来助，梦嘉祥。脑涂原野，",
                "魂飞扬。星辰复，恢一方。",
                ""
            ]
        },
        {
            "title": "乐府杂曲·鼓吹铙歌·战武牢",
            "content": [
                "战武牢，动河朔。逆之助，图掎角。怒鷇麛，抗乔岳。",
                "翘萌牙，傲霜雹。王谋内定，申掌握。铺施芟夷，",
                "二主缚。惮华戎，廓封略。命之瞢，卑以斫。归有德，",
                "唯先觉。",
                ""
            ]
        },
        {
            "title": "乐府杂曲·鼓吹铙歌·兽之穷",
            "content": [
                "兽之穷，奔大麓。天厚黄德，狙犷服。",
                "甲之櫜弓，弭矢箙。皇旅靖，敌逾蹙。",
                "自亡其徒，匪予戮。屈赟猛，虔栗栗。",
                "縻以尺组，啖以秩。黎之阳，土茫茫。",
                "富兵戎，盈仓箱。乏者德，莫能享。",
                "驱豺兕，授我疆。",
                ""
            ]
        },
        {
            "title": "乐府杂曲·鼓吹铙歌·晋阳武",
            "content": [
                "晋阳武，奋义威。炀之渝，德焉归。氓毕屠，绥者谁。",
                "皇烈烈，专天机。号以仁，扬其旗。日之升，九土晞。",
                "斥田圻，流洪辉。有其二，翼余隋。斫枭骜，连熊螭。",
                "枯以肉，勍者羸。后土荡，玄穹弥。合之育，莽然施。",
                "惟德辅，庆无期。",
                ""
            ]
        },
        {
            "title": "溪居",
            "content": [
                "久为簪组累，幸此南夷谪。",
                "闲依农圃邻，偶似山林客。",
                "晓耕翻露草，夜榜响溪石。",
                "来往不逢人，长歌楚天碧。",
                ""
            ]
        },
        {
            "title": "重别梦得",
            "content": [
                "二十年来万事同，今朝岐路忽西东。",
                "皇恩若许归田去，晚岁当为邻舍翁。",
                ""
            ]
        },
        {
            "title": "与浩初上人同看山寄京华亲故",
            "content": [
                "海畔尖山似剑芒，秋来处处割愁肠。",
                "若为化作身千亿，散向峰头望故乡。",
                ""
            ]
        },
        {
            "title": "渔翁",
            "content": [
                "渔翁夜傍西岩宿，晓汲清湘燃楚竹。",
                "烟销日出不见人，欸乃一声山水绿。",
                "回看天际下中流，岩上无心云相逐。",
                ""
            ]
        },
        {
            "title": "柳州二月榕叶落尽偶题",
            "content": [
                "宦情羁思共凄凄，春半如秋意转迷。",
                "山城过雨百花尽，榕叶满庭莺乱啼。",
                ""
            ]
        },
        {
            "title": "衡阳与梦得分路赠别",
            "content": [
                "十年憔悴到秦京，谁料翻为岭外行。",
                "伏波故道风烟在，翁仲遗墟草树平。",
                "直以慵疏招物议，休将文字占时名。",
                "今朝不用临河别，垂泪行行便濯缨。",
                ""
            ]
        },
        {
            "title": "晨诣超师院读禅经",
            "content": [
                "汲井漱寒齿，清心拂尘服。",
                "闲持贝叶书，步出东斋读。",
                "真源了无取，妄迹世所逐。",
                "遗言冀可冥，缮性何由熟。",
                "道人庭宇静，苔色连深竹。",
                "日出雾露余，青松如膏沐。",
                "澹然离言说，悟悦心自足。",
                ""
            ]
        },
        {
            "title": "别舍弟宗一",
            "content": [
                "零落残红倍黯然，双垂别泪越江边。",
                "一身去国六千里，万死投荒十二年。",
                "桂岭瘴来云似墨，洞庭春尽水如天。",
                "欲知此后相思梦，长在荆门郢树烟。",
                ""
            ]
        },
        {
            "title": "登柳州城楼",
            "content": [
                "城上高楼接大荒，海天愁思正茫茫。",
                "惊风乱飐芙蓉水，密雨斜侵薜荔墙。",
                "岭树重遮千里目，江流曲似九回肠。",
                "共来百粤文身地，犹自音书滞一乡！",
                ""
            ]
        },
        {
            "title": "早梅",
            "content": [
                "早梅发高树，回映楚天碧。",
                "朔吹飘夜香，繁霜滋晓白。",
                "欲为万里赠，杳杳山水隔。",
                "寒英坐销落，何用慰远客？",
                ""
            ]
        },
        {
            "title": "江雪",
            "content": [
                "千山鸟飞绝，万径人踪灭。",
                "孤舟蓑笠翁，独钓寒山雪。",
                ""
            ]
        },
        {
            "title": "乐府杂曲·鼓吹铙歌·东蛮",
            "content": [
                "东蛮有谢氏，冠带理海中。已言我异世，虽圣莫能通。",
                "王卒如飞翰，鹏鶱骇群龙。轰然自天坠，乃信神武功。",
                "击虏君臣人，累累来自东。无思不服从，唐业如山崇。",
                "百辟拜稽首，咸愿图形容。如周王会书，永永传无穷。",
                "睢盱万状乖，咿嗢九译重。广输抚四海，浩浩知皇风。",
                "歌诗铙鼓间，以壮我元戎。",
                "第十八卷",
                ""
            ]
        }
    ]
}