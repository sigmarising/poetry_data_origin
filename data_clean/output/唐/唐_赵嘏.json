{
    "dynasty": "唐",
    "author": "赵嘏",
    "intro": "赵嘏，字承(礻右)，楚州山阳（今江苏省淮阴市）人，约\r\n生于宪宗元和元年（806 ）。年轻时四处游历，大和七年预省\r\n试进士下第，留寓长安多年，出入豪门以干功名，其间似曾远\r\n去岭表当了几年幕府。后回江东，家于润州（今镇江）。会昌\r\n四年进士及第，一年后东归。会昌末或大中初复往长安，入仕\r\n为渭南尉。约宣宗大中六、七年（852、853）卒于任上。存诗\r\n二百多首，其中七律、七绝最多且较出色。",
    "items": [
        {
            "title": "闻笛",
            "content": [
                "谁家吹笛画楼中，断续声随断续风。",
                "响遏行云横碧落，清和冷月到帘栊。",
                "兴来三弄有桓子，赋就一篇怀马融。",
                "曲罢不知人在否，馀音嘹亮尚飘空。",
                "",
                "",
                ""
            ]
        },
        {
            "title": "送王龟拾遗谢官后归(氵产)水山居",
            "content": [
                "水边残雪照亭台，台上风襟向雪开。",
                "还似当时姓丁鹤，羽毛成后一归来。"
            ]
        },
        {
            "title": "冷日过骊山　[一作孟迟诗]",
            "content": [
                "冷日微烟渭水愁，翠华宫树不胜秋。",
                "霓裳一曲千门锁，白尽梨园弟子头。"
            ]
        },
        {
            "title": "广陵城　[一作孟迟诗]",
            "content": [
                "红映高台绿绕城，城边春草傍墙生。",
                "隋家不向此中尽，汴水应无东去声。"
            ]
        },
        {
            "title": "长信宫　[一作孟迟诗]",
            "content": [
                "君恩已尽欲何归，犹有残香在舞衣。",
                "自恨身轻不如燕，春来长绕御帘飞。"
            ]
        },
        {
            "title": "赠张(氵贲)榜头被驳落",
            "content": [
                "莫向花前泣酒杯，谪仙依旧是仙才。",
                "犹堪与世为祥瑞，曾到蓬山顶上来。"
            ]
        },
        {
            "title": "喜张(氵贲)及第",
            "content": [
                "九转丹成最上仙，青天暖日踏云轩。",
                "春风贺喜无言语，排比花枝满杏园。"
            ]
        },
        {
            "title": "到家　[一作杜牧诗，题作《归家》。]",
            "content": [
                "童稚苦相问，归来何太迟？",
                "共谁争岁月，赢得鬓边丝？"
            ]
        },
        {
            "title": "客至　[一作许浑诗]",
            "content": [
                "得路逢津更俊才，可怜鞍马照春来。",
                "残花几日小斋闭，大笑一声幽抱开。",
                "袖拂碧溪寒缭绕，冠欹红树晚徘徊。",
                "相逢少别更堪恨，何必秋风江上台。"
            ]
        },
        {
            "title": "送李蕴赴郑州因献卢郎中(亻叔)",
            "content": [
                "仆射陂西想到时，满川晴色见旌旗。",
                "马融闲卧笛声远，王粲醉吟楼影移。",
                "几日赋诗秋水寺，经年起草白云司。",
                "惟君此去人多羡，却是恩深自不知。"
            ]
        },
        {
            "title": "李先辈擢第东归有赠送　[一作薛逢诗]",
            "content": [
                "金榜前头无是非，平人分得一枝归。",
                "正怜日暖云飘路，何处宴回风满衣。",
                "门掩长淮心更远，渡连芳草马如飞。",
                "茂陵自笑犹多病，空有书斋在翠微。"
            ]
        },
        {
            "title": "送剡客　[一作薛逢诗]",
            "content": [
                "两重江外片帆斜，数里林塘绕一家。",
                "门掩右军余水石，路横诸谢旧烟霞。",
                "扁舟几处逢溪雪，长笛何人怨柳花。",
                "若到天台洞阳观，葛洪丹井在云崖。"
            ]
        },
        {
            "title": "平戎　时谏官谕北虏未回，天德军帅请修城备",
            "content": [
                "边声一夜殷秋鼙，牙帐连峰拥万蹄。",
                "武帝未能忘塞北，董生才足使胶西。",
                "冰横晓波胡兵合，雪满穷沙汉骑迷。",
                "自古平戎有良策，将军不用倚云梯。"
            ]
        },
        {
            "title": "晓发　[一作姚鹄诗]",
            "content": [
                "旅行宜早发，况复是南归。",
                "月影缘山尽，钟声隔浦微。",
                "星残萤共映，叶落鸟惊飞。",
                "去去渡南渚，树深人出稀。"
            ]
        },
        {
            "title": "陪崔璞侍御和崔(王并)春日有怀",
            "content": [
                "诗家本多感，况值广陵春。",
                "暖驻含窗日，香余醉袖尘。",
                "浮名皆有分，一笑最关身。",
                "自此容依托，清才两故人。"
            ]
        },
        {
            "title": "题僧壁",
            "content": [
                "晓望疏林露满巾，碧山秋寺属闲人。",
                "溪头尽日看红叶，却笑高僧衣有尘。"
            ]
        },
        {
            "title": "送沈单作尉江都　[一作许浑诗]",
            "content": [
                "炀帝都城春水边，笙歌夜上木兰船。",
                "三千宫女自涂地，十万人家如洞天。",
                "焰焰花枝宫舍晚，重重云影寺墙连。",
                "少年作尉须矜慎，莫向楼前坠马鞭。"
            ]
        },
        {
            "title": "南园",
            "content": [
                "雨过郊园绿尚微，落花惆怅满尘衣。",
                "芳尊有酒无人共，日暮看山还独归。"
            ]
        },
        {
            "title": "江上与兄别",
            "content": [
                "楚国湘江两渺瀰，暖川晴雁背帆飞。",
                "人间离别尽堪哭，何况不知何日归。"
            ]
        },
        {
            "title": "茅山道中",
            "content": [
                "溪树重重水乱流，马嘶残雨晚程秋。",
                "门前便是仙山路，目送归云不得游。"
            ]
        },
        {
            "title": "赠金刚三藏　[一作许浑诗]",
            "content": [
                "心法云无住，流沙归复来。",
                "锡随山鸟动，经附海船回。",
                "洗足柳遮寺，坐禅花委苔。",
                "惟将一童子，又欲过天台。"
            ]
        },
        {
            "title": "洞庭寄所思",
            "content": [
                "日断兰台空望归，锦衾香冷梦来稀。书中自报刀头约，",
                "天上三看破镜飞。孤浪谩疑红脸笑，轻云忽似舞罗衣。",
                "遥知不语坐相忆，寂寞洞房寒烛微。"
            ]
        },
        {
            "title": "送薛耽先辈归谒汉南",
            "content": [
                "雪绕千峰驿路长，谢家联句待檀郎。手持碧落新攀桂，",
                "月在东轩旧选床。几日旌幢延骏马，到时冰玉动华堂。",
                "孔门多少风流处，不遣颜回识醉乡。"
            ]
        },
        {
            "title": "送滕迈郎中赴睦州",
            "content": [
                "郡斋秋尽一江横，频命郎官地更清。星月去随新诏动，",
                "旌旗遥映故山明。诗寻片石依依晚，帆挂孤云杳杳轻。",
                "想到钓台逢竹马，只应歌咏伴猿声。"
            ]
        },
        {
            "title": "陪韦中丞宴扈都头花园",
            "content": [
                "门下烟横载酒船，谢家携客醉华筵。寻花偶坐将军树，",
                "饮水方重刺史天。几曲艳歌春色里，断行高鸟暮云边。",
                "分明听得舆人语，愿及行春更一年。"
            ]
        },
        {
            "title": "别麻氏",
            "content": [
                "晓哭呱呱动四邻，于君我作负心人。出门便涉东西路，",
                "回首初惊枕席尘。满眼泪珠和语咽，旧窗风月更谁亲。",
                "分离况值花时节，从此东风不似春。"
            ]
        },
        {
            "title": "赠天卿寺神亮上人",
            "content": [
                "五看春尽此江濆，花自飘零日自曛。空有慈悲随物念，",
                "已无踪迹在人群。迎秋日色檐前见，入夜钟声竹外闻。",
                "笑指白莲心自得，世间烦恼是浮云。"
            ]
        },
        {
            "title": "长安晚秋",
            "content": [
                "云物凄凉拂曙流，汉家宫阙动高秋。残星几点雁横塞，",
                "长笛一声人倚楼。紫艳半开篱菊静，红衣落尽渚莲愁。",
                "鲈鱼正美不归去，空戴南冠学楚囚。"
            ]
        },
        {
            "title": "残句",
            "content": [
                "浮云悲晚翠，落日泣秋风。　",
                "语风双燕立，袅树百劳飞。",
                "松岛鹤归书信绝，橘州风起梦魂香。",
                "徒知六国随斤斧，莫有群儒定是非。　",
                "一千里色中秋月，十万军声半夜潮。　",
                "梁王旧馆已秋色，珠履少年轻绣衣。　",
                "池上昔游夫子凤，云间初起武侯龙。　",
                "亭分楚寺依依树，水应公台夜夜琴。　",
                "鸲鹆舞酣人自醉，琵琶声缓客初来。　",
                "夜吟孤枕潮声近，晚过千山雪气寒。　",
                "",
                "望腊早花缘树见，随岩寒水隔林闻。　",
                "宿处客尘随夜静，尘中烟水向人闲。　",
                "太宗皇帝真长策，赚得英雄尽白头。",
                "芸台四部添新库，秘殿三年学老郎。　"
            ]
        },
        {
            "title": "广陵",
            "content": [
                "广陵城中饶花光，广陵城外花为墙。",
                "高楼重重宿云雨，野水滟滟飞鸳鸯。"
            ]
        },
        {
            "title": "松江",
            "content": [
                "松江菰叶正芳繁，张翰逢秋忆故园。",
                "千里帆遮馆娃寺，一川风暖采香村。",
                "潮声渐遇仙人宅，鹤市曾迷子夜魂。",
                "我有五湖烟艇在，不堪残日动征鞍。"
            ]
        },
        {
            "title": "览卷赠张山人",
            "content": [
                "五字谁能摘，一枝犹未攀。",
                "始知无价玉，出自有名山。",
                "春静烟花秀，夜深风月闲。",
                "如何恃高节，垂老住云间。"
            ]
        },
        {
            "title": "二",
            "content": [
                "折柳城边起暮愁，可怜春色独怀忧。伤心正叹人间事，",
                "回首更惭江上鸥。鶗鴂声中寒食雨，芙蓉花外夕阳楼。",
                "凭高满眼送清渭，去傍故山山下流。"
            ]
        },
        {
            "title": "寒食离白沙",
            "content": [
                "莫惊客路已经年，尚有青春一半妍。",
                "试上方垣望春野，万条杨柳拂青天。"
            ]
        },
        {
            "title": "宿长水主人",
            "content": [
                "白云溪北丛岩东，树石夜与潺湲通。",
                "行人一宿翠微月，二十五弦声满风。"
            ]
        },
        {
            "title": "汉阴庭树",
            "content": [
                "掘沟引水浇蔬圃，插竹为篱护药苗。",
                "杨柳如丝风易乱，梅花似雪日难消。"
            ]
        },
        {
            "title": "过喷玉泉",
            "content": [
                "平生半为山淹留，马上欲去还回头。",
                "两京尘路一双鬓，不见玉泉千万秋。"
            ]
        },
        {
            "title": "李侍御归炭谷山居同宿华严寺",
            "content": [
                "家在青山近玉京，白云红树满归程。",
                "相逢一宿最高寺，半夜翠微泉落声。"
            ]
        },
        {
            "title": "沙溪馆",
            "content": [
                "翠湿衣襟山满楼，竹间溪水绕床流。",
                "行人莫羡邮亭吏，生向此中今白头。"
            ]
        },
        {
            "title": "题僧壁",
            "content": [
                "晓傍疏林露满巾，碧山秋寺属闲人。",
                "溪头尽日看红叶，却笑高僧衣有尘。"
            ]
        },
        {
            "title": "赠馆驿刘巡官",
            "content": [
                "云别青山马踏尘，负才难觅作闲人。",
                "莫言馆驿无公事，诗酒能消一半春。"
            ]
        },
        {
            "title": "同州南亭陪刘侍郎送刘先辈",
            "content": [
                "处处云随晚望开，洞庭秋入管弦来。",
                "谢公待醉消离恨，莫惜临川酒一杯。"
            ]
        },
        {
            "title": "寄梁佾兄弟",
            "content": [
                "桃李春多翠影重，竹楼当月夜无风。",
                "荀家兄弟来还去，独倚栏干花露中。"
            ]
        },
        {
            "title": "山中寄卢简求",
            "content": [
                "竹西池上有花开，日日幽吟看又回。",
                "心忆郡中萧记室，何时暂别醉乡来。"
            ]
        },
        {
            "title": "别牛郎中门馆",
            "content": [
                "整襟收泪别朱门，自料难酬顾念恩。",
                "招得片魂骑匹马，西风斜日入秋原。"
            ]
        },
        {
            "title": "婺州宴上留别",
            "content": [
                "双溪楼影向云横，歌转高台晚更清。",
                "独自下楼骑瘦马，摇鞭重入乱蝉声。"
            ]
        },
        {
            "title": "将发循州社日于所居馆宴送",
            "content": [
                "浪花如雪叠江风，社过高秋万恨中。",
                "明日便随江燕去，依依俱是故巢空。"
            ]
        },
        {
            "title": "叙事献同州侍御三首",
            "content": [
                "青云席中罗袜尘，白首江上吟诗人。",
                "登龙不及三千士，虚度膺门二十春。",
                "平生望断云层层，紫府杳是他人登。",
                "却应归访溪边寺，说向当时同社僧。",
                "尊前谁伴谢公游，莲岳晴来翠满楼。",
                "坐见一方金变化，独吟红叶对残秋。"
            ]
        },
        {
            "title": "赠解头贾嵩",
            "content": [
                "贾生名迹忽无伦，十月长安看尽春。",
                "顾我先鸣还自笑，空沾一第是何人。"
            ]
        },
        {
            "title": "咏端正春树",
            "content": [
                "一树繁阴先著名，异花奇叶俨天成。",
                "马嵬此去无多地，只合杨妃墓上生。"
            ]
        },
        {
            "title": "送韦中丞",
            "content": [
                "二年恩意是春辉，清净胸襟似者希。",
                "泣尽楚人多少泪，满船唯载酒西归。"
            ]
        },
        {
            "title": "落第寄沈询",
            "content": [
                "穿杨力尽独无功，华发相期一夜中。",
                "别到江头旧吟处，为将双泪问春风。"
            ]
        },
        {
            "title": "入蓝关",
            "content": [
                "微烟已辨秦中树，远梦更依江上台。",
                "看落晚花还怅望，鲤鱼时节入关来。"
            ]
        },
        {
            "title": "题开元寺水阁",
            "content": [
                "年来独向此游频，谢氏青山与寺邻。",
                "朱槛夜飞溪路雪，碧林晴隔马蹄尘。",
                "波穿十里桥连寺，絮压千家柳送春。"
            ]
        },
        {
            "title": "发青山",
            "content": [
                "凫鹥声暖野塘春，鞍马嘶风驿路尘。",
                "一宿青山又前去，古来难得是闲人。"
            ]
        },
        {
            "title": "同赵二十二访张明府郊居联句",
            "content": [
                "陶潜官罢酒瓶空，门掩杨花一夜风。",
                "古调诗吟山色里，无弦琴在月明中。",
                "远檐高树宜幽鸟，出岫孤云逐晚虹。",
                "别后东篱数枝菊，不知闲醉与谁同。"
            ]
        },
        {
            "title": "和杜侍郎题禅智寺南楼",
            "content": [
                "楼畔花枝拂槛红，露天香动满帘风。",
                "谁知野寺遗钿处，尽在相如春思中。"
            ]
        },
        {
            "title": "别李谱",
            "content": [
                "尊前路映暮尘红，池上琴横醉席风。",
                "今日别君如别鹤，声容长在楚弦中。"
            ]
        },
        {
            "title": "吴门梦故山",
            "content": [
                "心熟家山梦不迷，孤峰寒绕一条溪。",
                "秋窗觉后情无限，月堕馆娃宫树西。"
            ]
        },
        {
            "title": "宿僧舍",
            "content": [
                "高僧夜滴芙蓉漏，远客窗含杨柳风。",
                "何处相逢话心地，月明身在磬声中。"
            ]
        },
        {
            "title": "送李给事",
            "content": [
                "眼前轩冕是鸿毛，天上人间漫自劳。",
                "脱却朝衣独归去，青云不及白云高。"
            ]
        },
        {
            "title": "遣兴二首",
            "content": [
                "溪花入夏渐稀疏，雨气如秋麦熟初。",
                "终日苦吟人不会，海边兄弟久无书。",
                "读彻残书弄水回，暮天何处笛声哀。",
                "花前独立无人会，依旧去年双燕来。"
            ]
        },
        {
            "title": "座上献元相公",
            "content": [
                "寂寞堂前日又曛，阳台去作不归云。",
                "从来闻说沙吒利，今日青娥属使君。"
            ]
        },
        {
            "title": "代人听琴二首",
            "content": [
                "抱琴花夜不胜春，独奏相思泪满巾。",
                "第五指中心最恨，数声鸣咽为何人？",
                "湘娥不葬九疑云，楚水连天坐忆君。",
                "惟有啼乌旧名在，忍教呜咽夜长闻。"
            ]
        },
        {
            "title": "灵岩寺",
            "content": [
                "馆娃宫伴千年寺，水阔云多客到稀。",
                "闻说春来更惆怅，百花深处一僧归。"
            ]
        },
        {
            "title": "赠别",
            "content": [
                "水边秋草暮萋萋，欲驻残阳恨马蹄。",
                "曾是管弦同醉伴，一声歌尽各东西。"
            ]
        },
        {
            "title": "春日书怀",
            "content": [
                "暖莺春日舌难穷，枕上愁生晓听中。",
                "应袅绿窗残梦断，杏园零落满枝风。"
            ]
        },
        {
            "title": "池上",
            "content": [
                "正怜佳月夜深坐，池上暖回燕雁声。",
                "犹有渔舟系江岸，故人归尽独何情。"
            ]
        },
        {
            "title": "寄远",
            "content": [
                "禁钟声尽见栖禽，关塞迢迢故国心。",
                "无限春愁莫相问，落花流水洞房深。"
            ]
        },
        {
            "title": "听蝉",
            "content": [
                "噪蝉声乱日初曛，弦管楼中永不闻。",
                "争奈愁人数茎发，故园秋隔五湖云。"
            ]
        },
        {
            "title": "四祖寺",
            "content": [
                "千株松下双峰寺，一盏灯前万里身。",
                "自为心猿不调伏，祖师元是世间人。"
            ]
        },
        {
            "title": "赠皇甫垣",
            "content": [
                "养由弓箭已无功，牢落生涯事事同。",
                "相劝一杯寒食酒，几多辛苦到春风。"
            ]
        },
        {
            "title": "新月",
            "content": [
                "玉钩斜傍画檐生，云匣初开一寸明。",
                "何事最能悲少妇，夜来依约落边城。"
            ]
        },
        {
            "title": "僧舍二首",
            "content": [
                "只言双鬓未蹉跎，独奈牛羊送日何。",
                "禅客不归车马去，晚檐山色为谁多。",
                "溪上禅关水木间，水南山色与僧闲。",
                "春风尽日无来客，幽磬一声高鸟还。"
            ]
        },
        {
            "title": "东亭柳",
            "content": [
                "拂水斜烟一万条，几随春色倚河桥。",
                "不知别后谁攀折，犹自风流胜舞腰。"
            ]
        },
        {
            "title": "访沈舍人不遇",
            "content": [
                "溪翁强访紫微郎，晓鼓声中满鬓霜。",
                "知在禁闱人不见，好风飘下九天香。"
            ]
        },
        {
            "title": "送从翁中丞奉使黠戛斯六首",
            "content": [
                "扬雄词赋举天闻，万里油幢照塞云。",
                "仆射峰西几千骑，一时迎着汉将军。",
                "旌旗杳杳雁萧萧，春尽穷沙雪未消。",
                "料得坚昆受宣后，始知公主已归朝。",
                "虽言穷北海云中，属国当时事不同。",
                "九姓如今尽臣妾，归期那肯待秋风。",
                "牢山望断绝尘氛，滟滟河西拂地云。",
                "谁见鲁儒持汉节，玉关降尽可汗军。",
                "山川险易接胡尘，秦汉图来或未真。",
                "自此尽知边塞事，河湟更欲托何人。",
                "秦皇无策建长城，刘氏仍穷北路兵。",
                "若遇单于旧牙帐，却应伤叹汉公卿。"
            ]
        },
        {
            "title": "经王先生故居",
            "content": [
                "晚波东去海茫茫，谁识蓬山不死乡。",
                "弄玉已归萧史去，碧楼红树倚斜阳。"
            ]
        },
        {
            "title": "寻僧",
            "content": [
                "斜日横窗起暗尘，水边门户闭闲春。",
                "千竿竹里花枝动，只道无人似有人。"
            ]
        },
        {
            "title": "宿僧院",
            "content": [
                "月满长空树满霜，度云低拂近檐床。",
                "林中夜半一声磬，卧见高僧入道场。"
            ]
        },
        {
            "title": "赠女仙",
            "content": [
                "水思云情小凤仙，月涵花态语如弦。",
                "不因金骨三清客，谁识吴州有洞天。"
            ]
        },
        {
            "title": "南亭",
            "content": [
                "孤亭影在乱花中，怅望无人此醉同。",
                "听尽暮钟犹独坐，水边襟袖起春风。"
            ]
        },
        {
            "title": "宣州送判官",
            "content": [
                "来时健笔佐嫖姚，去折槐花度野桥。",
                "谁见尊前此惆怅，一声歌尽路迢迢。"
            ]
        },
        {
            "title": "南池",
            "content": [
                "照影池边多少愁，往来重见此塘秋。",
                "芙蓉苑外新经雨，红叶相随何处流。"
            ]
        },
        {
            "title": "西江晚泊",
            "content": [
                "茫茫霭霭失西东，柳浦桑村处处同。",
                "戍鼓一声帆影尽，水禽飞起夕阳中。"
            ]
        },
        {
            "title": "发柏梯寺",
            "content": [
                "一泓秋水千竿竹，静得劳生半日身。",
                "犹有向西无限地，别僧骑马入红尘。"
            ]
        },
        {
            "title": "寻僧二首",
            "content": [
                "台殿参差日堕尘，坞西归去一庵云。",
                "寒泉何处夜深落，声隔半岩疏叶闻。",
                "溪户无人谷鸟飞，石桥横木挂禅衣。",
                "看云日暮倚松立，野水乱鸣僧未归。"
            ]
        },
        {
            "title": "淮南丞相坐赠歌者虞姹",
            "content": [
                "绮筵无处避梁尘，虞姹清歌日日新。",
                "来值渚亭花欲尽，一声留得满城春。"
            ]
        },
        {
            "title": "寄裴澜",
            "content": [
                "绮云初堕亭亭月，锦席惟横滟滟波。",
                "宋玉逢秋正高卧，一篇吟尽奈情何。"
            ]
        },
        {
            "title": "途中",
            "content": [
                "故园回首雁初来，马上千愁付一杯。",
                "惟有新诗似相识，暮山吟处共徘徊。"
            ]
        },
        {
            "title": "寄卢中丞",
            "content": [
                "叶覆清溪滟滟红，路横秋色马嘶风。",
                "独携一榼郡斋酒，吟对青山忆谢公。"
            ]
        },
        {
            "title": "经汾阳旧宅",
            "content": [
                "门前不改旧山河，破虏曾经马伏波。",
                "今日独经歌舞地，古槐疏冷夕阳多。"
            ]
        },
        {
            "title": "赠五老韩尊师",
            "content": [
                "有客斋心事玉晨，对山须鬓绿无尘。",
                "住山道士年如鹤，应识当时五老人。"
            ]
        },
        {
            "title": "宛陵馆冬青树",
            "content": [
                "碧树如烟覆晚波，清秋欲尽客重过。",
                "故园亦有如烟树，鸿雁不来风雨多。"
            ]
        },
        {
            "title": "落第",
            "content": [
                "九陌初晴处处春，不能回壁看花尘。",
                "由来得丧非吾事，本是钓鱼船上人。"
            ]
        },
        {
            "title": "江上与兄别",
            "content": [
                "楚国湘江两渺弥，暖川晴雁背帆飞。",
                "人间离别尽堪哭，何况不知何日归。"
            ]
        },
        {
            "title": "茅山道中",
            "content": [
                "烟树重重水乱流，马嘶残雨晚程秋。",
                "门前便是仙山路，目送归云不得游。"
            ]
        },
        {
            "title": "广陵道",
            "content": [
                "斗鸡台边花照尘，炀帝陵下水含春。",
                "青云回翅北归雁，白首哭途何处人。"
            ]
        },
        {
            "title": "留题兴唐寺",
            "content": [
                "满水楼台满寺山，七年今日共跻攀。",
                "月高对菊问行客，去折芳枝早晚还？"
            ]
        },
        {
            "title": "翡翠岩",
            "content": [
                "芙蓉幕里千场醉，翡翠岩前半日闲。",
                "惆怅晋朝人不到，谢公抛力上东山。"
            ]
        },
        {
            "title": "宛陵望月寄沈学士",
            "content": [
                "一川如画敬亭东，待诏闲游处处同。",
                "天竺山前镜湖畔，何如今日庾楼中。"
            ]
        },
        {
            "title": "赠薛勋下第",
            "content": [
                "一掷虽然未得卢，惊人不用绕床呼。",
                "牢之坐被青云逼，只问君能酷似无？"
            ]
        },
        {
            "title": "重阳日寄韦舍人",
            "content": [
                "节过重阳菊委尘，江边病起杖扶身。",
                "不知此日龙山会，谁是风流落帽人。"
            ]
        },
        {
            "title": "南园",
            "content": [
                "雨过郊原绿尚微，落花惆怅满尘衣。",
                "芳尊有酒无人共，日暮看山还独归。"
            ]
        },
        {
            "title": "歙州道中仆逃",
            "content": [
                "去跳风雨几奔波，曾共辛勤奈若何。",
                "莫遣穷归不知处，秋山重叠戍旗多。"
            ]
        },
        {
            "title": "赠王明府",
            "content": [
                "五柳逢秋影渐微，陶潜恋酒不知归。",
                "但存物外醉乡在，谁向人间问是非。"
            ]
        },
        {
            "title": "赠歙州妓",
            "content": [
                "滟滟横波思有余，庾楼明月堕云初。",
                "扬州寒食春风市，看遍花枝尽不如。"
            ]
        },
        {
            "title": "商山道中",
            "content": [
                "和如春色净如秋，五月商山是胜游。",
                "当昼火云生不得，一溪萦作万重愁。"
            ]
        },
        {
            "title": "华州座中献卢给事",
            "content": [
                "送迎皆到三峰下，满面烟霜满马尘。",
                "自是追攀认知己，青云不假送迎人。"
            ]
        },
        {
            "title": "题段氏中台",
            "content": [
                "看山台下水无尘，碧筱前头曲水春。",
                "独对一尊风雨夜，不知家有早朝人。"
            ]
        },
        {
            "title": "题曹娥庙",
            "content": [
                "青娥埋没此江滨，江树飕溜惨暮云。",
                "文字在碑碑已堕，波涛辜负色丝文。"
            ]
        },
        {
            "title": "千秋岭下",
            "content": [
                "知有岩前万树桃，未逢摇落思空劳。",
                "年年盛发无人见，三十六溪春水高。"
            ]
        },
        {
            "title": "出试日独游曲江",
            "content": [
                "江莎渐映花边绿，楼日自开池上春。",
                "双鹤绕空来又去，不知临水有愁人。"
            ]
        },
        {
            "title": "下第后归永乐里自题二首",
            "content": [
                "无地无媒只一身，归来空拂满床尘。",
                "尊前尽日谁相对，唯有南山似故人。",
                "玄发侵愁忽似翁，暖尘寒袖共东风。",
                "公卿门户不知处，立马九衢春影中。"
            ]
        },
        {
            "title": "发新安后途中寄卢中丞二首",
            "content": [
                "楼上风流庾使君，笙歌曾醉此中闻。",
                "目前已是陵阳路，回首丛山满眼云。",
                "晚树萧萧促织愁，风帘似水满床秋。",
                "千山不碍笙歌月，谁伴羊公上夜楼。"
            ]
        },
        {
            "title": "广",
            "content": [
                "红映高台绿绕城，城边春草傍墙生。",
                "隋家不向此中尽，汴水应无东去声。"
            ]
        },
        {
            "title": "长",
            "content": [
                "君恩已尽欲何归，犹有残香在舞衣。",
                "自恨身轻不如燕，春来长绕御帘飞。"
            ]
        },
        {
            "title": "宫乌栖",
            "content": [
                "宫乌栖处玉楼深，微月生檐夜夜心。",
                "香辇不回花自落，春来空佩辟寒金。"
            ]
        },
        {
            "title": "悼亡二首",
            "content": [
                "一烛从风到奈何，二年衾枕逐流波。",
                "虽知不得公然泪，时泣阑干恨更多。",
                "明月萧萧海上风，君归泉路我飘蓬。",
                "门前虽有如花貌，争奈如花心不同。"
            ]
        },
        {
            "title": "寄山僧",
            "content": [
                "云里幽僧不置房，橡花藤叶盖禅床。",
                "朝来逢着山中伴，闻说新移最上方。"
            ]
        },
        {
            "title": "十无诗寄桂府杨中丞",
            "content": [
                "琴酒曾将风月须，谢公名迹满江湖。",
                "不知贵拥旌旗后，犹暇怜诗爱酒无？",
                "东省南宫兴不孤，几因诗酒谬招呼。",
                "一从开署芙蓉幕，曾向风前记得无？",
                "遥闻桂水绕城隅，城上江山满画图。",
                "为问訾家洲畔月，清秋拟许醉狂无？",
                "日暮江边一小儒，空怜未有白髭须。",
                "马融已贵诸生老，犹自容窥绛帐无？",
                "一种吟诗号孔徒，沧江有客独疏愚。",
                "初筵尽辟知名士，许到风前月下无？",
                "望断南云日已晡，便应凭梦过重湖。",
                "不知自古登龙者，曾有因诗泥得无？",
                "早游门馆一樵夫，只爱吟诗傍药炉。",
                "旌旆满江身不见，思言记得颍川无？",
                "孔融襟抱称名儒，爱物怜才与世殊。",
                "今日宾阶忘姓字，当时省记荐雄无？",
                "僻爱江山俯坐隅，人间不是便为图。",
                "尊前为问神仙伴，肯向三清慰荐无？",
                "膺门不避额逢朱，绝境由来卷轴须。",
                "早忝阿戎诗友契，趋庭曾荐祢生无？"
            ]
        },
        {
            "title": "重阳日即事",
            "content": [
                "病酒坚辞绮席春，菊花空伴水边身。",
                "由来举止非闲雅，不是龙山落帽人。"
            ]
        },
        {
            "title": "冷日过骊山",
            "content": [
                "冷日微烟渭水愁，翠华宫树不胜秋。",
                "霓裳一曲千门锁，白尽梨园弟子头。"
            ]
        },
        {
            "title": "酬段侍御",
            "content": [
                "莲花上客思闲闲，数首新诗到筚关。",
                "吟得楚天风雨霁，一条江水两三山。"
            ]
        },
        {
            "title": "重阳",
            "content": [
                "节逢重九海门外，家在五湖烟水东。",
                "还向秋山觅诗句，伴僧吟对菊花风。"
            ]
        },
        {
            "title": "哭李进士",
            "content": [
                "牵马街中哭送君，灵车辗雪隔城闻。",
                "唯有山僧与樵客，共舁孤榇入幽坟。"
            ]
        },
        {
            "title": "赠桐乡丞",
            "content": [
                "舟触长松岸势回，潺湲一夜绕亭台。",
                "若教靖节先生见，不肯更吟归去来。"
            ]
        },
        {
            "title": "泗上奉送相公",
            "content": [
                "语堪铭座默含春，西汉公卿绝比伦。",
                "今日抱辕留不得，欲挥双涕学舒人。"
            ]
        },
        {
            "title": "八月二十九日宿怀",
            "content": [
                "秋天晴日菊还香，独坐书斋思已长。",
                "无奈风光易流转，强须倾酒一杯觞。"
            ]
        },
        {
            "title": "寄前黄州窦使君",
            "content": [
                "池上笙歌寂不闻，楼中愁杀碧虚云。",
                "玉壶凝尽重重泪，寄与风流旧使君。"
            ]
        },
        {
            "title": "寒塘",
            "content": [
                "晓发梳临水，寒塘坐见秋。",
                "乡心正无限，一雁度南楼。"
            ]
        },
        {
            "title": "吕校书雨中见访",
            "content": [
                "竹阁斜溪小槛明，惟君来赏见山情。",
                "马嘶风雨又归去，独听子规千万声。"
            ]
        },
        {
            "title": "春酿",
            "content": [
                "春酿正风流，梨花莫问愁。",
                "马卿思一醉，不惜鷫鹴裘。"
            ]
        },
        {
            "title": "下第",
            "content": [
                "南溪抱瓮客，失意自怀羞。",
                "晚路谁携手，残春自白头。"
            ]
        },
        {
            "title": "秋日吴中观贡藕",
            "content": [
                "野艇几西东，清泠映碧空。",
                "褰衣来水上，捧玉出泥中。",
                "叶乱田田绿，莲余片片红。",
                "激波才入选，就日已生风。",
                "御洁玲珑膳，人怀拔擢功。",
                "梯山谩多品，不与世流同。"
            ]
        },
        {
            "title": "岁暮江轩寄卢端公",
            "content": [
                "积水生高浪，长风自北时。",
                "万艘俱拥棹，上客独吟诗。",
                "路以重湖阻，心将小谢期。",
                "渚云愁正断，江雁重惊悲。",
                "笑忆游星子，歌寻罢贵池。",
                "梦来孤岛在，醉醒百忧随。",
                "戍迥烟生晚，江寒鸟过迟。",
                "问山樵者对，经雨钓船移。",
                "敢叹今留滞，犹胜曩别离。",
                "醉从陶令得，善必丈人知。",
                "道蹇才何取，恩深剑不疑。",
                "此身同岸柳，只待变寒枝。"
            ]
        },
        {
            "title": "客至",
            "content": [
                "得路逢津更俊才，可怜鞍马照春来。",
                "残花几日小斋闭，大笑一声幽抱开。",
                "袖拂碧溪寒缭绕，冠欹红树晚徘徊。",
                "相逢少别更堪恨，何必秋风江上台。"
            ]
        },
        {
            "title": "重阳日示舍弟　时在吴门。",
            "content": [
                "多少乡心入酒杯，野塘今日菊花开。",
                "新霜何处雁初下，故国穷秋首正回。",
                "渐老向人空感激，一生驱马傍尘埃。",
                "侯门无路提携尔，虚共扁舟万里来。"
            ]
        },
        {
            "title": "赠曹处士幽居",
            "content": [
                "勾漏先生冰玉然，曾将八石问群仙。",
                "中山暂醉一千日，南苑往来三百年。",
                "棋局不收花满洞，霓旌欲别浪翻天。",
                "何须更学鸱夷子，头白江湖一短船。"
            ]
        },
        {
            "title": "江亭晚望",
            "content": [
                "碧江凉冷雁来疏，闲望江云思有余。",
                "秋馆池亭荷叶歇，野人篱落豆花初。",
                "无愁自得仙翁术，多病能忘太史书？",
                "闻说故园香稻熟，片帆归去就鲈鱼。"
            ]
        },
        {
            "title": "献淮南李仆射",
            "content": [
                "早年曾谒富民侯，今日难甘失鹄羞。",
                "新诺似山无力负，旧恩如水满身流。",
                "马嘶红叶萧萧晚，日照长江滟滟秋。",
                "功德万重知不惜，一言抛得百生愁。"
            ]
        },
        {
            "title": "三像寺酬元秘书",
            "content": [
                "官总芸香阁署崇，可怜诗句落春风。",
                "偶然侍坐水声里，还许醉吟松影中。",
                "车马照来红树合，烟霞咏尽翠微空。",
                "不因高寺闲回首，谁识飘飘一塞翁？"
            ]
        },
        {
            "title": "重游楚国寺",
            "content": [
                "往事飘然去不回，空余山色在楼台。",
                "池塘风暖雁寻去，松桂寺高人独来。",
                "庄叟著书真达者，贾生挥涕信悠哉。",
                "老僧心地闲于水，犹被流年白发催。"
            ]
        },
        {
            "title": "春尽独游慈恩寺南池",
            "content": [
                "竹外池塘烟雨收，送春无伴亦迟留。",
                "秦城马上半年客，潘鬓水边今日愁。",
                "气变晚云红映阙，风含高树碧遮楼。",
                "杏园花落游人尽，独为圭峰一举头。"
            ]
        },
        {
            "title": "泊凫矶江馆",
            "content": [
                "风雪晴来岁欲除，孤舟晚下意何如。",
                "月当轩色潮平后，雁断云声客起初。",
                "傍晓管弦何处静，犯寒杨柳绕津疏。",
                "三间茅屋东溪上，归去生涯竹与书。"
            ]
        },
        {
            "title": "旅馆闻雁别友人",
            "content": [
                "路绕秋塘首独搔，背群燕雁正呼号。",
                "故关何处重相失，碧落有云终自高。",
                "旅宿去缄他日恨，单飞谁见此生劳。",
                "行衣湿尽千山雪，肠断金笼好羽毛。"
            ]
        },
        {
            "title": "代人赠杜牧侍御　宣州会中。",
            "content": [
                "郎作东台御史时，妾长西望敛双眉。",
                "一从诏下人皆羡，岂料恩衰不自知。",
                "高阙如天萦晓梦，华筵似水隔秋期。",
                "坐来情态犹无限，更向楼前舞柘枝。"
            ]
        },
        {
            "title": "洞庭寄所思",
            "content": [
                "目断兰台空望归，锦衾香冷梦来稀。",
                "书中空有刀头约，天上频看破镜飞。",
                "孤浪谩疑回笑脸，轻云忽似舞罗衣。",
                "遥知不语坐相忆，寂寞洞房寒烛微。"
            ]
        },
        {
            "title": "赠陈正字",
            "content": [
                "鲁儒今日意何如，名挂春官选籍初。",
                "野艇几曾寻水去，故山从此与云疏。",
                "吟怜受露花阴足，行觉嘶风马力余。",
                "闻说晚心心更静，竹间依旧卧看书。"
            ]
        },
        {
            "title": "赠李从贵",
            "content": [
                "白马嘶风何处还，鞭梢扶地看南山。",
                "珠帘卷尽不回首，春色欲阑休闭关。",
                "花外鸟归残雨暮，竹边人语夕阳闲。",
                "知君旧隐嵩云下，岩桂从今几更攀。"
            ]
        },
        {
            "title": "寄浔阳赵校书",
            "content": [
                "帘下秋江夜影空，移楼人在月明中。",
                "不将行止问朝列，唯脱衣裳与钓翁。",
                "几处别巢悲去燕，十年回首送归鸿。",
                "那应更结庐山社，见说心闲胜远公。"
            ]
        },
        {
            "title": "薛廷范从事自宣城至因赠",
            "content": [
                "少年从事霍嫖姚，来自枫林度柳桥。",
                "金管别筵花灼灼，玉溪回首马萧萧。",
                "清风气调真君辈，知己风流满圣朝。",
                "独有故人愁欲死，晚檐疏雨动空瓢。"
            ]
        },
        {
            "title": "寄淮南幕中刘员外",
            "content": [
                "郎官何逊最风流，爱月怜山不下楼。",
                "三佐戎旃换朱绂，一辞兰省见清秋。",
                "桂生岩石本潇洒，鹤到烟空更自由。",
                "休向西斋久闲卧，满朝倾盖是依刘。"
            ]
        },
        {
            "title": "浙东赠李副使员外",
            "content": [
                "妙尽戎机佐上台，少年清苦自霜台。",
                "马嘶深竹闲宜贵，花拂朱衣美称才。",
                "早入半缘分务重，晚吟多是看山回。",
                "名高渐少翻飞伴，几度烟霄独去来。"
            ]
        },
        {
            "title": "到",
            "content": [
                "童稚苦相问，归来何太迟？",
                "共谁争岁月，赢得鬓边丝？"
            ]
        },
        {
            "title": "下第后上李中丞",
            "content": [
                "落第逢人恸哭初，平生志业欲何如。",
                "鬓毛洒尽一枝桂，泪血滴来千里书。",
                "谷外风高摧羽翮，江边春在忆樵渔。",
                "唯应感激知恩地，不待功成死有余。"
            ]
        },
        {
            "title": "杜陵贻杜牧侍御",
            "content": [
                "紫陌尘多不可寻，南溪酒熟一披襟。",
                "山当昼枕石床稳，泉落夜窗烟树深。",
                "白首寻人羞问计，青云何路觅知音。",
                "唯君怀抱闲于水，他日门墙许醉吟？"
            ]
        },
        {
            "title": "西峰即事献沈大夫",
            "content": [
                "松竹闲游道路身，衣襟落尽往来尘。",
                "山连谢宅余霞在，水映琴溪旧浪春。",
                "拂榻从容今有地，酬恩寂寞久无人。",
                "安知不及屠沽者，曾对青萍泪满巾。"
            ]
        },
        {
            "title": "山阳即席献裴中丞",
            "content": [
                "早年天上见清尘，今日楼中醉一春。",
                "暂肯剖符临水石，几曾焚笔动星辰。",
                "琼台雪映迢迢鹤，蓬岛波横浩浩津。",
                "好是仙家羽衣使，欲教垂涕问何人？"
            ]
        },
        {
            "title": "山阳韦中丞罢郡因献",
            "content": [
                "笙歌只是旧笙歌，肠断风流奈别何。",
                "照物二年春色在，感恩千室泪痕多。",
                "尽将魂梦随西去，犹望旌旗暂一过。",
                "今日尊前无限思，万重云月隔烟波。"
            ]
        },
        {
            "title": "抒怀上歙州卢中丞宣州杜侍郎",
            "content": [
                "东来珠履与旌旗，前者登朝亦一时。",
                "竹马迎呼逢稚子，柏台长告见男儿。",
                "花飘舞袖楼相倚，角送归轩客尽随。",
                "独有贱夫怀感激，十年两地负恩知。"
            ]
        },
        {
            "title": "成名年献座主仆射兼呈同年",
            "content": [
                "拂烟披月羽毛新，千里初辞九陌尘。",
                "曾失玄珠求象罔，不将双耳负伶伦。",
                "贾嵩词赋相如手，杨乘歌篇李白身。",
                "除却今年仙侣外，堂堂又见两三春。"
            ]
        },
        {
            "title": "舒州献李相公",
            "content": [
                "野人留得五湖船，丞相兴歌郡国年。",
                "醉笔倚风飘涧雪，静襟披月坐楼天。",
                "鹤归华表山河在，气返青云雨露全。",
                "闻说万方思旧德，一时倾望重陶甄。"
            ]
        },
        {
            "title": "回于道中寄舒州李珏相公",
            "content": [
                "都无鄙吝隔尘埃，昨日丘门避席来。",
                "静语乍临清庙瑟，披风如在九层台。",
                "几烦命妓浮溪棹，每许论诗注酒杯。",
                "从此微尘知感恋，七真台上望三台。"
            ]
        },
        {
            "title": "赠李秘书",
            "content": [
                "束带临风气调新，孔门才业独谁伦？",
                "杉松韵冷雪溪暗，鸾鹤势高天路春。",
                "美玉韫来休问价，芳枝攀去正无尘。",
                "莫将芸阁轻科第，须作人间第一人。"
            ]
        },
        {
            "title": "以诗回答因寄和",
            "content": [
                "缑山双去羽翰轻，应为仙家好弟兄。",
                "茅固枕前秋对舞，陆云溪上夜同鸣。",
                "紫泥封处曾回首，碧落归时莫问程。",
                "自笑沧江一渔叟，何由似尔到层城。"
            ]
        },
        {
            "title": "王先生不别而去",
            "content": [
                "仙翁归袖拂烟霓，一卷素书还独携。",
                "劚药满囊身不病，抱琴何处鹤同栖。",
                "沾衣尽日看山坐，搔首残春向路迷。",
                "树树白云幽径绝，短船空倚武陵溪。"
            ]
        },
        {
            "title": "赠道者",
            "content": [
                "华盖飘飘绿鬓翁，往来朝谒蕊珠宫。",
                "几年山下阴阳鼎，尽日涧边桃李风。",
                "野迹似云无处着，仙容如水与谁同。",
                "应怜有客外妻子，思在长生一顾中。"
            ]
        },
        {
            "title": "赠王先生",
            "content": [
                "太一真人隐翠霞，早年曾降蔡经家。",
                "羽衣使者峭于鹤，鸟爪侍娘飘若花。",
                "九鼎栏杆窥马齿，三山窕窈步云涯。",
                "时因弟子偷灵药，散落人间驻物华。"
            ]
        },
        {
            "title": "题昭应王明府溪亭",
            "content": [
                "靖节何须彭泽逢，菊洲松岛水悠溶。",
                "行人自折门前柳，高鸟不离溪畔峰。",
                "晓渭度檐帆的的，晚原含雨树重重。",
                "轩车过尽无公事，枕上一声长乐钟。"
            ]
        },
        {
            "title": "早出洞仙观",
            "content": [
                "露浓如水洒苍苔，洞口烟萝密不开。",
                "残月色低当户敛，晓钟声迥隔山来。",
                "春生药圃芝犹短，夜醮斋坛鹤未回。",
                "愁是独寻归路去，人间步步是尘埃。"
            ]
        },
        {
            "title": "越中寺居寄上主人",
            "content": [
                "野寺初容访静来，晚晴江上见楼台。",
                "中林有路到花尽，一日无人看竹回。",
                "自晒诗书经雨后，别留门户为僧开。",
                "苦心若是酬恩事，不敢吟春忆酒杯。"
            ]
        },
        {
            "title": "题崇圣寺简云端僧录",
            "content": [
                "暮尘飘尽客愁长，来叩禅关月满廊。",
                "宋玉逢秋空雪涕，净名无地可容床。",
                "高云覆槛千岩树，疏磬含风一夜霜。",
                "回首故园红叶外，只将多病告医王。"
            ]
        },
        {
            "title": "送陈嘏登第作尉归觐",
            "content": [
                "千峰归去旧林塘，溪县门前即故乡。",
                "曾把桂夸春里巷，重怜身称锦衣裳。",
                "洲迷翠羽云遮槛，露湿红蕉月满廊。",
                "就养举朝人共羡，清资让却校书郎。"
            ]
        },
        {
            "title": "送薛耽先辈归谒汉南",
            "content": [
                "云绕千峰驿路长，谢家联句待檀郎。",
                "手持碧落新攀桂，月在东轩旧选床。",
                "几日旌幢延骏马，到时冰玉动华堂。",
                "孔门多少风流处，不遣颜回识醉乡。"
            ]
        },
        {
            "title": "送韩绛归淮南寄韩绰先辈",
            "content": [
                "岛上花枝系钓船，隋家宫畔水连天。",
                "江帆自落鸟飞外，月观静依春色边。",
                "门巷草生车辙在，朝廷恩及雁行联。",
                "相逢莫问昭州事，曾鼓庄盆对逝川。"
            ]
        },
        {
            "title": "送沈单作尉",
            "content": [
                "炀帝都城春水边，笙歌夜上木兰船。",
                "三千宫女自涂地，十万人家如洞天。",
                "焰焰花枝宫舍晚，重重云影寺墙连。",
                "少年作尉须矜慎，莫向楼前坠马鞭。"
            ]
        },
        {
            "title": "李先辈擢第",
            "content": [
                "金榜前头无是非，平人分得一枝归。",
                "正怜日暖云飘路，何处宴回风满衣。",
                "门掩长淮心更远，渡连芳草马如飞。",
                "茂陵自笑犹多病，空有书斋在翠微。"
            ]
        },
        {
            "title": "送",
            "content": [
                "两重江外片帆斜，数里林塘绕一家。",
                "门掩右军余水石，路横诸谢旧烟霞。",
                "扁舟几处逢溪雪，长笛何人怨柳花。",
                "若到天台洞阳观，葛洪丹井在云崖。"
            ]
        },
        {
            "title": "答友人",
            "content": [
                "诗家才子酒家仙，游宦曾依积水边。",
                "窗户动摇三岛树，琴尊安稳五湖船。",
                "罗浮道士分琼液，锦席佳人艳楚莲。",
                "今日相逢朗吟罢，满城砧杵一灯前。"
            ]
        },
        {
            "title": "广陵答崔琛",
            "content": [
                "棹倚隋家旧院墙，柳金梅雪扑檐香。",
                "朱楼映日重重晚，碧水含光滟滟长。",
                "八斗已闻传姓字，一枝何足计行藏。",
                "声名官职应前定，且把旌麾入醉乡。"
            ]
        },
        {
            "title": "和令狐补阙春日独游西街",
            "content": [
                "左掖初辞近侍班，马嘶寻得过街闲。",
                "映鞭柳色微遮水，迎步花枝欲碍山。",
                "暖泛鸟声来席上，醉从诗句落人间。",
                "此时失意哀吟客，更觉风流不可攀。"
            ]
        },
        {
            "title": "江上逢许逸人",
            "content": [
                "是非处处生尘埃，惟君襟抱无嫌猜。",
                "收帆依雁湓浦宿，带雨别僧衡岳回。",
                "芳樽稍驻落日唱，醉袖更拂长云开。",
                "清秋华发好相似，却把钓竿归去来。"
            ]
        },
        {
            "title": "秦中逢王先生",
            "content": [
                "万水东流去不回，先生独自负仙才。",
                "蕊宫横浪海边别，鹤翅驻云天上来。",
                "几处吹箫深羽卫，谁家残月下楼台。",
                "春风正好分琼液，乞取当时白玉杯。"
            ]
        },
        {
            "title": "送张又新除温州",
            "content": [
                "东晋江山称永嘉，莫辞红旆向天涯。",
                "凝弦夜醉松亭月，歇马晓寻溪寺花。",
                "地与剡川分水石，境将蓬岛共烟霞。",
                "却愁明诏征非晚，不得秋来见海槎。"
            ]
        },
        {
            "title": "送滕迈郎中赴睦州",
            "content": [
                "郡齐秋尽一江横，频命郎官地更清。",
                "星月去随新诏动，旌旗遥映故山明。",
                "诗寻片石依依晚，帆挂孤云杳杳轻。",
                "想到钓台逢竹马，只应歌咏伴猿声。"
            ]
        },
        {
            "title": "宿何书记先辈延福新居",
            "content": [
                "松下有琴闲未收，一灯高为桂丛留。",
                "诗情似到山家夜，树色轻含御水秋。",
                "小榼提携宜永日，半斑容鬓漫生愁。",
                "因君抚掌问时俗，紫阁堆檐不举头。"
            ]
        },
        {
            "title": "花园即事呈韦中丞",
            "content": [
                "烟暖池塘柳覆台，百花园里看花来。",
                "烧衣焰席三千树，破鼻醒愁一万杯。",
                "不肯为歌随拍落，却因令舞带香回。",
                "山公仰尔延宾客，好傍春风次第开。"
            ]
        },
        {
            "title": "陪韦中丞宴扈都头花园",
            "content": [
                "门外烟横载酒船，谢公携客醉华筵。",
                "寻花偶坐将军树，饮酒方重刺史天。",
                "几曲艳歌春色里，数行高鸟暮云边。",
                "分明听得舆人语，愿及行春更一年。"
            ]
        },
        {
            "title": "送同年郑祥先辈归汉南　时恩门相公镇山南。",
            "content": [
                "年来惊喜两心知，高处同攀次第枝。",
                "人倚绣屏闲赏夜，马嘶花径醉归时。",
                "声名本是文章得，藩阃曾来笔砚随。",
                "家去恩门四千里，只应从此梦旌旗。"
            ]
        },
        {
            "title": "浙东陪元相公游云门寺",
            "content": [
                "松下山前一径通，烛迎千骑满山红。",
                "溪云乍敛幽岩雨，晓气初开大旆风。",
                "小槛宴花容客醉，上方看竹与僧同。",
                "归来吹尽严城角，路转横塘乱水东。"
            ]
        },
        {
            "title": "自遣",
            "content": [
                "晚树疏蝉起别愁，远人回首忆沧洲。",
                "江连故国无穷恨，日带残云一片秋。",
                "久客转谙时态薄，多情只共酒淹留。",
                "到头生长烟霞者，须向烟霞老始休。"
            ]
        },
        {
            "title": "宴集必资清谈书此奉贺",
            "content": [
                "天上高高月桂丛，分明三十一枝风。",
                "满怀春色向人动，遮路乱花迎马红。",
                "鹤驭迥飘云雨外，兰亭不在管弦中。",
                "居然自是前贤事，何必青楼倚翠空。"
            ]
        },
        {
            "title": "代人赠别",
            "content": [
                "月自斜窗梦自惊，衷肠中有万愁生。",
                "清猿处处三声尽，碧落悠悠一水横。",
                "平子定情词丽绝，诗人匪石誓分明。",
                "会须携手乘鸾去，萧史楼台在玉京。"
            ]
        },
        {
            "title": "李侍御归山同宿华严寺",
            "content": [
                "家有青山近玉京，风流柱史早知名。",
                "园林手植自含绿，霄汉眼看当去程。",
                "处处白云迷驻马，家家红树近流莺。",
                "相逢一宿最高寺，夜夜翠微泉落声。"
            ]
        },
        {
            "title": "送李裴评事",
            "content": [
                "塞垣从事识兵机，只拟平戎不拟归。",
                "入夜笳声含白发，报秋榆叶落征衣。",
                "城临战垒黄云晚，马渡寒沙夕照微。",
                "此别不应书断绝，满天霜雪有鸿飞。"
            ]
        },
        {
            "title": "送裴延翰下第归觐滁州",
            "content": [
                "失意何曾恨解携，问安归去秣陵西。",
                "郡斜杨柳春风岸，山映楼台明月溪。",
                "江上诗书悬素业，日边门户倚丹梯。",
                "一枝攀折回头是，莫向清秋惜马蹄。"
            ]
        },
        {
            "title": "送令狐郎中赴郢州",
            "content": [
                "佐幕才多始拜侯，一门清贵动神州。",
                "霜蹄晓驻秦云断，野旆晴翻郢树秋。",
                "几处尘生随候骑，半江帆尽见分流。",
                "大冯罢相吟诗地，莫惜频登白雪楼。"
            ]
        },
        {
            "title": "下第寄宣城幕中诸公",
            "content": [
                "一醉曾将万事齐，暂陪欢去便如泥。",
                "黄花李白墓前路，碧浪桓彝宅后溪。",
                "九月霜中随计吏，十年江上灌春畦。",
                "莫言春尽不惆怅，自有闲眠到日西。"
            ]
        },
        {
            "title": "淮信贺滕迈台州",
            "content": [
                "凋瘵民思太古风，上贤绥辑副宸衷。",
                "舟移清镜禹祠北，路转翠屏天姥东。",
                "旌旆影前横竹马，咏歌声里乐樵童。",
                "遥知到郡沧波晏，三岛离离一望中。"
            ]
        },
        {
            "title": "送卢缄归扬州",
            "content": [
                "曾向雷塘静掩扉，荀家灯火有余辉。",
                "关河日暮望空极，杨柳渡头人独归。",
                "隋苑荒台风袅袅，灞陵残雨梦依依。",
                "今年春色还相误，为我江边谢钓矶。"
            ]
        },
        {
            "title": "宛陵寓居上沈大夫二首",
            "content": [
                "满耳歌谣满眼山，宛陵城郭翠微间。",
                "人情已觉春长在，溪户仍将水共闲。",
                "晓色入楼红蔼蔼，夜声寻砌碧潺潺。",
                "幽云高鸟俱无事，晚伴西峰醉客还。",
                "溪树参差绿可攀，谢家云水满东山。",
                "能忘天上他年贵，来结林中一日闲。",
                "醉叩玉盘歌袅袅，暖鸣幽涧鸟关关。",
                "觥筹不尽须归去，路在春风缥缈间。"
            ]
        },
        {
            "title": "寄归",
            "content": [
                "三年踏尽化衣尘，只见长安不见春。",
                "马过雪街天未曙，客迷关路泪空频。",
                "桃花坞接啼猿寺，野竹亭通画鹢津。",
                "早晚粗酬身事了，水边归去一闲人。"
            ]
        },
        {
            "title": "早发剡中石城寺",
            "content": [
                "暂息劳生树色间，平明机虑又相关。",
                "吟辞宿处烟霞古，心负秋来水石闲。",
                "竹户半开钟未绝，松枝静霁鹤初还。",
                "明朝一倍堪惆怅，回首尘中见此山。"
            ]
        },
        {
            "title": "寒食新丰别友人",
            "content": [
                "一百五日家未归，新丰鸡犬独依依。",
                "满楼春色傍人醉，半夜雨声前计非。",
                "缭绕沟塍含绿晚，荒凉树石向川微。",
                "东风吹泪对花落，憔悴故交相见稀。"
            ]
        },
        {
            "title": "宿楚国寺有怀",
            "content": [
                "风动衰荷寂寞香，断烟残月共苍苍。",
                "寒生晚寺波摇壁，红堕疏林叶满床。",
                "起雁似惊南浦棹，阴云欲护北楼霜。",
                "江边松菊荒应尽，八月长安夜正长。"
            ]
        },
        {
            "title": "献淮南李相公",
            "content": [
                "傅岩高静见台星，庙略当时讨不庭。",
                "万里有云归碧落，百川无浪到沧溟。",
                "军中老将传兵术，江上诸侯受政经。",
                "闻道国人思再入，熔金新铸鹤仪形。"
            ]
        },
        {
            "title": "平戎　时谏官谕北",
            "content": [
                "边声一夜殷秋鼙，牙帐连峰拥万蹄。",
                "武帝未能忘塞北，董生才足使胶西。",
                "冰横晓波胡兵合，雪满穷沙汉骑迷。",
                "自古平戎有良策，将军不用倚云梯。"
            ]
        },
        {
            "title": "降虏",
            "content": [
                "广武溪头降虏稀，一声寒角怨天微。",
                "河湟不在春风地，歌舞空裁雪夜衣。",
                "铁马半嘶边草去，狼烟高映塞鸿飞。",
                "扬雄尚白相如吃，今日何人从猎归？"
            ]
        },
        {
            "title": "送僧归庐山",
            "content": [
                "禅栖忽忆五峰游，去着方袍谢列侯。",
                "经启楼台千叶曙，锡含风雨一枝秋。",
                "题诗片石侵云在，洗钵香泉覆菊流。",
                "却忆前年别师处，马嘶残月虎溪头。"
            ]
        },
        {
            "title": "赠天卿寺神亮上人　师不下寺已五年。",
            "content": [
                "五看春尽此江濆，花自飘零日自曛。",
                "空有慈悲随物念，已无踪迹在人群。",
                "迎秋日色檐前见，入夜钟声竹外闻。",
                "笑指白莲心自得，世间烦恼是浮云。"
            ]
        },
        {
            "title": "上令狐相公",
            "content": [
                "鹗在卿云冰在壶，代天才业奉訏谟。",
                "荣同伊陟传朱户，秀比王商入画图。",
                "昨夜星辰回剑履，前年风月满江湖。",
                "不知机务时多暇，犹许诗家属和无？"
            ]
        },
        {
            "title": "曲江春望怀江南故人",
            "content": [
                "杜若洲边人未归，水寒烟暖想柴扉。",
                "故园何处风吹柳，新雁南来雪满衣。",
                "目极思随原草遍，浪高书到海门稀。",
                "此时愁望情多少，万里春流绕钓矶。"
            ]
        },
        {
            "title": "经汉武泉",
            "content": [
                "芙蓉苑里起清秋，汉武泉声落御沟。",
                "他日江山映蓬鬓，二年杨柳别渔舟。",
                "竹间驻马题诗去，物外何人识醉游。",
                "尽把归心付红叶，晚来随水向东流。"
            ]
        },
        {
            "title": "忆山阳二首",
            "content": [
                "家在枚皋旧宅边，竹轩晴与楚波连。",
                "芰荷香绕垂鞭袖，杨柳风横弄笛船。",
                "城碍十洲烟岛路，寺临千顷夕阳川。",
                "可怜时节堪归去，花落猿啼又一年。",
                "折柳城边起暮愁，可怜春色独怀忧。",
                "伤心正叹人间事，回首更惭江上鸥。",
                "鶗鴂声中寒食雨，芙蓉花外夕阳楼。",
                "凭高满眼送清渭，去傍故山山下流。"
            ]
        },
        {
            "title": "九日陪越州元相燕龟山寺",
            "content": [
                "佳晨何处泛花游，丞相筵开水上头。",
                "双影旆摇山雨霁，一声歌动寺云秋。",
                "林光静带高城晚，湖色寒分半槛流。",
                "共贺万家逢此节，可怜风物似荆州。"
            ]
        },
        {
            "title": "登安陆西楼",
            "content": [
                "楼上华筵日日开，眼前人事只堪哀。",
                "征车自入红尘去，远水长穿绿树来。",
                "云雨暗更歌舞伴，山川不尽别离杯。",
                "无由并写春风恨，欲下郧城首重回。"
            ]
        },
        {
            "title": "发剡中",
            "content": [
                "正怀何谢俯长流，更览余封识嵊州。",
                "树色老依官舍晚，溪声凉傍客衣秋。",
                "南岩气爽横郛郭，天姥云晴拂寺楼。",
                "日暮不堪还上马，蓼花风起路悠悠。"
            ]
        },
        {
            "title": "题横水驿双峰院松",
            "content": [
                "故园溪上雪中别，野馆门前云外逢。",
                "白发渐多何自苦，清阴长在好相容。",
                "迎风几拂朝天骑，带月犹含度岭钟。",
                "更忆葛洪丹井畔，数株临水欲成龙。"
            ]
        },
        {
            "title": "长安月夜与友人话故山",
            "content": [
                "宅边秋水浸苔矶，日日持竿去不归。",
                "杨柳风多潮未落，蒹葭霜冷雁初飞。",
                "重嘶匹马吟红叶，却听疏钟忆翠微。",
                "今夜秦城满楼月，故人相见一沾衣。"
            ]
        },
        {
            "title": "东望",
            "content": [
                "楚江横在草堂前，杨柳洲边载酒船。",
                "两见梨花归不得，每逢寒食一潸然。",
                "斜阳映阁山当寺，微绿含风月满川。",
                "同郡故人攀桂尽，把诗吟向泬寥天。"
            ]
        },
        {
            "title": "齐安早秋",
            "content": [
                "流年堪惜又堪惊，砧杵风来满郡城。",
                "高鸟过时秋色动，征帆落处暮云平。",
                "思家正叹江南景，听角仍含塞北情。",
                "此日沾襟念歧路，不知何处是前程。"
            ]
        },
        {
            "title": "赠金刚三藏",
            "content": [
                "心法云无住，流沙归复来。",
                "锡随山鸟动，经附海船回。",
                "洗足柳遮寺，坐禅花委苔。",
                "惟将一童子，又欲过天台。"
            ]
        },
        {
            "title": "越中寺居",
            "content": [
                "迟客疏林下，斜溪小艇通。",
                "野桥连寺月，高竹半楼风。",
                "水静鱼吹浪，枝闲鸟下空。",
                "数峰相向绿，日夕郡城东。"
            ]
        },
        {
            "title": "宿灵岩寺",
            "content": [
                "明月溪头寺，虫声满橘洲。",
                "倚栏香径晚，移石太湖秋。",
                "古树云归尽，荒台水更流。",
                "无人见惆怅，独上最高楼。"
            ]
        },
        {
            "title": "江边",
            "content": [
                "终日劳车马，江边款行扉。",
                "残花春浪阔，小酒故人稀。",
                "戍鼓客帆远，津云夕照微。",
                "何由兄与弟，俱及暮潮归。"
            ]
        },
        {
            "title": "长洲",
            "content": [
                "扁舟殊不系，浩荡路才分。",
                "范蠡湖中树，吴王苑外云。",
                "悲心人望月，独夜雁离群。",
                "明发还驱马，关城见日曛。"
            ]
        },
        {
            "title": "旅次商山",
            "content": [
                "役役依山水，何曾似问津。",
                "断崖时避马，芳树欲留人。",
                "日夕猿鸟伴，古今京洛尘。",
                "一枝甘已失，辜负故园春。"
            ]
        },
        {
            "title": "东归道中二首",
            "content": [
                "平生事行役，今日始知非。",
                "岁月老将至，江湖春未归。",
                "传家有天爵，主祭用儒衣。",
                "何必劳知己，无名亦息机。",
                "未明唤僮仆，江上忆残春。",
                "风雨落花夜，山川驱马人。",
                "星星一镜发，草草百年身。",
                "此日念前事，沧洲情更亲。"
            ]
        },
        {
            "title": "经无锡县醉后吟",
            "content": [
                "客过无名姓，扁舟系柳荫。",
                "穷秋南国泪，残日故乡心。",
                "京洛衣尘在，江湖酒病深。",
                "何须觅陶令，乘醉自横琴。"
            ]
        },
        {
            "title": "洛中逢卢郢石归觐",
            "content": [
                "不堪俱失意，相送出东周。",
                "缘切倚门恋，倍添为客愁。",
                "春山和雪静，寒水带冰流。",
                "别后期君处，灵源紫阁秋。"
            ]
        },
        {
            "title": "送友人郑州归觐",
            "content": [
                "为有趋庭恋，应忘道路赊。",
                "风消荥泽冻，雨静圃田沙。",
                "古陌人来远，遥天雁势斜。",
                "园林新到日，春酒酌梨花。"
            ]
        },
        {
            "title": "晓发",
            "content": [
                "旅行宜早发，况复是南归。",
                "月影缘山尽，钟声隔浦微。",
                "星残萤共映，叶落鸟惊飞。",
                "去去渡南渚，树深人出稀。"
            ]
        },
        {
            "title": "重寄卢中丞",
            "content": [
                "贱子来还去，何人伴使君。",
                "放朝迎晚醉，指路上高云。",
                "此夜雁初至，空山雨独闻。",
                "别多头欲白，惆怅惜余醺。"
            ]
        },
        {
            "title": "风蝉",
            "content": [
                "风蝉旦夕鸣，伴夜送秋声。",
                "故里客归尽，水边身独行。",
                "噪轩高树合，惊枕暮山横。",
                "听处无人见，尘埃满甑生。"
            ]
        },
        {
            "title": "送韦处士归省朔方",
            "content": [
                "映柳见行色，故山当落晖。",
                "青云知已殁，白首一身归。",
                "满袖萧关雨，连沙塞雁飞。",
                "到家翻有喜，借取老莱衣。"
            ]
        },
        {
            "title": "那能惜马蹄",
            "content": [
                "云中路杳杳，江畔草萋萋。",
                "妾久垂珠泪，君何惜马蹄。",
                "边风悲晓角，营月怨春鼙。",
                "未道休征战，愁眉又复低。"
            ]
        },
        {
            "title": "一去无还意",
            "content": [
                "良人征绝域，一去不言还。",
                "百战攻胡虏，三冬阻玉关。",
                "萧萧边马思，猎猎戍旗闲。",
                "独抱千重恨，连年未解颜。"
            ]
        },
        {
            "title": "今岁往辽西",
            "content": [
                "万里飞书至，闻君已渡辽。",
                "只谙新别苦，忘却旧时娇。",
                "烽戍年将老，红颜日向凋。",
                "胡沙兼汉苑，相望几迢迢。"
            ]
        },
        {
            "title": "前年过代北",
            "content": [
                "代北几千里，前年又复经。",
                "燕山云自合，胡塞草应青。",
                "铁马喧鼙鼓，蛾眉怨锦屏。",
                "不知羌笛曲，掩泪若为听。"
            ]
        },
        {
            "title": "空梁落燕泥",
            "content": [
                "春至今朝燕，花时伴独啼。",
                "飞斜珠箔隔，语近画梁低。",
                "帷卷闲窥户，床空暗落泥。",
                "谁能长对此，双去复双栖。"
            ]
        },
        {
            "title": "暗牖悬蛛网",
            "content": [
                "暗中蛛网织，历乱绮窗前。",
                "万里终无信，一条徒自悬。",
                "分从珠露滴，愁见隙风牵。",
                "妾意何聊赖，看看剧断弦。"
            ]
        },
        {
            "title": "倦寝听晨鸡",
            "content": [
                "去去边城骑，愁眠掩夜闺。",
                "披衣窥落月，拭泪待鸣鸡。",
                "不愤连年别，那堪长夜啼。",
                "功成应自恨，早晚发辽西。"
            ]
        },
        {
            "title": "惊魂同夜鹊",
            "content": [
                "万里无人见，众情难与论。",
                "思君常入梦，同鹊屡惊魂。",
                "孤寝红罗帐，双啼玉箸痕。",
                "妾心甘自保，岂复暂忘恩。"
            ]
        },
        {
            "title": "彩凤逐帷低",
            "content": [
                "巧绣双飞凤，朝朝伴下帷。",
                "春花那见照，暮色已频欺。",
                "欲卷思君处，将啼浥泪时。",
                "何年征戍客，传语报佳期。"
            ]
        },
        {
            "title": "蟠龙随镜隐",
            "content": [
                "鸾镜无由照，蛾眉岂忍看。",
                "不知愁发换，空见隐龙蟠。",
                "那惬红颜改，偏伤白日残。",
                "今朝窥玉匣，双泪落阑干。"
            ]
        },
        {
            "title": "长垂双玉啼",
            "content": [
                "双双红泪堕，度日暗中啼。",
                "雁出居延北，人犹辽海西。",
                "向灯垂玉枕，对月洒金闺。",
                "不惜罗衣湿，惟愁归意迷。"
            ]
        },
        {
            "title": "恒敛千金笑",
            "content": [
                "玉颜恒自敛，羞出镜台前。",
                "早惑阳城客，今悲华锦筵。",
                "从军人更远，报喜鹊空传。",
                "夫婿交河北，迢迢路几千。"
            ]
        },
        {
            "title": "风月守空闺",
            "content": [
                "良人犹远戍，耿耿夜闺空。",
                "绣户流宵月，罗帏坐晚风。",
                "魂飞沙帐北，肠断玉关中。",
                "尚自无消息，锦衾那得同。"
            ]
        },
        {
            "title": "关山别荡子",
            "content": [
                "那堪闻荡子，迢递涉关山。",
                "肠为马嘶断，衣从泪滴斑。",
                "愁看塞上路，讵惜镜中颜。",
                "傥见征西雁，应传一字还。"
            ]
        },
        {
            "title": "织锦窦家妻",
            "content": [
                "当年谁不羡，分作窦家妻。",
                "锦字行行苦，罗帏日日啼。",
                "岂知登陇远，只恨下机迷。",
                "直候阳关使，殷勤寄海西。"
            ]
        },
        {
            "title": "采桑秦氏女",
            "content": [
                "南陌采桑出，谁知妾姓秦。",
                "独怜倾国貌，不负早莺春。",
                "珠履荡花湿，笼钩折桂新。",
                "使君那驻马，自有侍中人。"
            ]
        },
        {
            "title": "花飞桃李蹊",
            "content": [
                "远期难可托，桃李自依依。",
                "花径无容迹，戎裘未下机。",
                "随风开又落，度日扫还飞。",
                "欲折枝枝赠，那知归不归。"
            ]
        },
        {
            "title": "送权先辈归觐信安",
            "content": [
                "衣彩独归去，一枝兰更香。",
                "马嘶芳草渡，门掩百花塘。",
                "野色亭台晚，滩声枕簟凉。",
                "小斋松岛上，重叶覆书堂。"
            ]
        },
        {
            "title": "水溢芙蓉沼",
            "content": [
                "渌沼春光后，青青草色浓。",
                "绮罗惊翡翠，暗粉妒芙蓉。",
                "云过窗前见，荷翻镜里逢。",
                "将心托流水，终日渺无从。"
            ]
        },
        {
            "title": "蘼芜叶复齐",
            "content": [
                "提筐红叶下，度日采蘼芜。",
                "掬翠香盈袖，看花忆故夫。",
                "叶齐谁复见，风暖恨偏孤。",
                "一被春光累，容颜与昔殊。"
            ]
        },
        {
            "title": "垂柳覆金堤",
            "content": [
                "新年垂柳色，袅袅对空闺。",
                "不畏芳菲好，自缘离别啼。",
                "因风飘玉户，向日映金堤。",
                "驿使何时度，还将赠陇西。"
            ]
        },
        {
            "title": "虎丘寺赠鱼处士",
            "content": [
                "兰若云深处，前年客重过。",
                "岩空秋色动，水阔夕阳多。",
                "早负江湖志，今如鬓发何。",
                "唯思闲胜我，钓艇在烟波。"
            ]
        },
        {
            "title": "寄道者",
            "content": [
                "洞庭先生归路长，海云望极春茫茫。",
                "别来几度向蓬岛，自傍瑶台折灵草。"
            ]
        },
        {
            "title": "书斋雪后",
            "content": [
                "拥褐坐茅檐，春晴喜初日。",
                "微风入桃径，爽气归缥帙。",
                "频时苦风雪，就景理巾栉。",
                "树暖高鸟来，窗闲曙云出。",
                "乡遥路难越，道蹇时易失。",
                "欲静又未能，东山负芝术。"
            ]
        },
        {
            "title": "汾上宴别",
            "content": [
                "云物如故乡，山川知异路。",
                "年来未归客，马上春欲暮。",
                "一尊花下酒，残日水西树。",
                "不待管弦终，摇鞭背花去。"
            ]
        },
        {
            "title": "江楼感旧",
            "content": [
                "独上江楼思渺然，",
                "月光如水水如天。",
                "同来望月人何处？",
                "风景依稀似去年。"
            ]
        },
        {
            "title": "江楼有感",
            "content": [
                "独上江楼思悄然，月光如水水如天。",
                "同来玩月人何在，风景依稀似去年。"
            ]
        },
        {
            "title": "长安秋望",
            "content": [
                "云物凄清拂曙流，汉家宫阙动高秋。",
                "残星几点雁横塞，长笛一声人倚楼。",
                "紫艳半开篱菊静，红衣落尽渚莲愁。",
                "鲈鱼正美不归去，空戴南冠学楚囚。",
                ""
            ]
        }
    ]
}