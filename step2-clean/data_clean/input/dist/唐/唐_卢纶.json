{
    "dynasty": "唐",
    "author": "卢纶",
    "intro": "字允言，河中蒲人，以荐授监察御史。帝有所作，辄命赓和。大历十才子中，仲文外，以韩卢两家为最，其风韵胜也。",
    "items": [
        {
            "title": "元日朝回中夜书情，寄南宫二故人",
            "content": "鸣珮随鹓鹭，登阶见冕旒。无能裨圣代，何事别沧洲。\r闲夜贫还醉，浮名老渐羞。凤城春欲晚，郎吏忆同游。"
        },
        {
            "title": "从军行（一作李端诗，题云塞上）",
            "content": "二十在边城，军中得勇名。卷旗收败马，占碛拥残兵。\r覆阵乌鸢起，烧山草木明。塞闲思远猎，师老厌分营。\r雪岭无人迹，冰河足雁声。李陵甘此没，惆怅汉公卿。"
        },
        {
            "title": "和考功王员外杪秋忆终南旧居（一作岑参诗，",
            "content": "静忆溪边宅，知君许谢公。晓霜凝耒耜，初日照梧桐。\r涧鼠喧藤蔓，山禽窜石丛。白云当岭雨，黄叶绕阶风。\r野果垂桥上，高泉落水中。欢荣来自间，羸贱赏曾同。\r月满珠藏海，天晴鹤在笼。馀阴如可寄，愿得隐墙东。"
        },
        {
            "title": "塞下曲（其三）",
            "content": "月黑雁飞高，单于夜遁逃。\r\n欲将轻骑逐，大雪满弓刀。\r\n【注释】：①月黑：没有月光。\r\n②单于：匈奴首领的称谓。\r\n③将：率领，带领。\r\n④轻骑：轻装的骑兵。【译文】：　　没有月亮的晚上，大雁高飞，单于趁着黑夜逃跑。想要率领轻骑兵追赶，纷飞的大雪堆满了弓刀。【赏析】：　　这首诗雄壮豪放，字里行间充溢着英雄气概，读后令人振奋。本诗描写了一个要出发追击的场面。诗人只描写了准备的场面，没有写结果，也没有写出去的状况，却能够引起读者的联想，神韵无穷。"
        },
        {
            "title": "七夕诗（同用秋字，一作他乡七夕）",
            "content": "祥光若可求，闺女夜登楼。月露浩方下，河云凝不流。\r铅华潜警曙，机杼暗传秋。回想敛馀眷，人天俱是愁。"
        },
        {
            "title": "塞下曲（其二）",
            "content": "林暗草惊风，将军夜引弓。\r\n平明寻白羽，没在石棱中。\r\n【注释】：①平明：天刚亮。\r\n②白羽：箭尾白色鸟羽，指箭。\r\n③没：嵌入。\r\n④石棱：大石块突出部分。【译文】：　　昏暗的树林中，草突然被风吹得摇摆不定，飒飒作响，将军以为野兽来了，连忙开弓射箭。天亮去寻找那只箭，已经深深地陷入石棱中。【赏析】：　　本诗利用一个颇有戏剧性的情节变化，表现了将军的勇武。将军把箭射入石棱中的描写，具有浪漫主义的色彩。\r\n　　全诗形象鲜明突出，语言凝练，意境深远，味道淳厚。"
        },
        {
            "title": "塞下曲（其一）",
            "content": "鹫翎金仆姑，燕尾绣蝥弧。\r\n独立扬新令，千营共一呼。\r\n【注释】：①鹫翎：箭尾羽毛。\r\n②金仆姑：神箭名。\r\n③燕尾：旗的两角叉开，若燕尾状。\r\n④蝥弧：旗名。\r\n⑤独立：犹言屹立。\r\n⑥扬新令：扬旗下达新指令。【译文】：　　将军配戴着用鹫鸟的羽毛做成的箭，燕尾形刺绣的旌旗飘带迎风飘动。屹立着宣布新的命令，千营的将士一齐回应。【赏析】：　　本诗描写了威武的将军传达新命令时的誓师场面，千营军士的一同回应，正表现出威武的军容，严明的军纪及大家必胜的信心，读起来不免被这种雄壮的气势所征服。"
        },
        {
            "title": "送李端",
            "content": "故关衰草遍，离别正堪悲。\r\n路出寒云外，人归暮雪时。\r\n少孤为客早，多难识君迟。\r\n掩泪空相向，风尘何所期。\r\n【注释】：①少孤：从小就成了孤儿。\r\n②相向：相对。\r\n③风尘：纷乱的世境。【译文】：　　故乡的冬草枯黄遍地都是，与好友离别实在感到悲伤。你要去的路途伸向云天外，遥远漫长，我回来时正是暮雪纷飞的时候。年少丧父很早就在异乡作客，经过多重磨难很晚才和你认识。朝着你走的方向空自掩面而泣，社会动荡，不知会在何期。【赏析】：　　卢纶、李端同属“大历十才子”。他们年轻时适逢安史之乱，都曾有过颠沛流离的生活经历。二人交谊很深，乱世中结成的友谊更觉宝贵。诗人在严冬送别友人，枯草遍地的景像更加突出了送别的悲凉，难舍难分的离情表现出两人深厚的情谊。全篇用白描手法绘景抒情，语言自然，哀婉动人。全诗淡雅沉郁，情真意切，回味无穷。"
        },
        {
            "title": "山店（一作王建诗）",
            "content": "登登山路行时尽，决决溪泉到处闻。\r\n风动叶声山犬吠，一家松火隔秋云。"
        },
        {
            "title": "清如玉壶冰",
            "content": "玉壶冰始结，循吏政初成。既有虚心鉴，还如照胆清。\r\n瑶池惭洞澈，金镜让澄明。气若朝霜动，形随夜月盈。\r\n临人能不蔽，待物本无情。怯对圆光里，妍蚩自此呈。"
        },
        {
            "title": "春词",
            "content": "北苑罗裙带，尘衢锦绣鞋。醉眠芳树下，半被落花埋。"
        },
        {
            "title": "割飞二刀子歌",
            "content": "我家有翦刀，人云鬼国铁。裁罗裁绮无钝时，\r\n用来三年一股折。南中匠人淳用钢，再令盘屈随手伤。\r\n改锻割飞二刀子，色迎霁雪锋含霜。两条神物秋冰薄，\r\n刃淬初蟾鞘金错。越戟吴钩不足夸，斩犀切玉应怀怍。\r\n日试曾磨汉水边，掌中恄栗声冷然。神惊魄悸却收得，\r\n刃头已吐微微烟。刀乎刀乎何烨烨，魑魅须藏怪须慑。\r\n若非良工变尔形，只向裁缝委箱箧。"
        },
        {
            "title": "送韦判官得雨中山",
            "content": "前峰后岭碧濛濛，草拥惊泉树带风。\r\n人语马嘶听不得，更堪长路在云中。"
        },
        {
            "title": "裴给事宅白牡丹（一作裴潾诗）",
            "content": "长安豪贵惜春残，争玩街西紫牡丹。\r\n别有玉盘承露冷，无人起就月中看。"
        },
        {
            "title": "元日朝回中夜",
            "content": "鸣珮随鹓鹭，登阶见冕旒。无能裨圣代，何事别沧洲。\r\n闲夜贫还醉，浮名老渐羞。凤城春欲晚，郎吏忆同游。"
        },
        {
            "title": "元日早朝呈故省诸公",
            "content": "万戟凌霜布，森森瑞气间。垂衣当晓日，上寿对南山。\r\n济济延多士，跹跹舞百蛮。小臣无事谏，空愧伴鸣环。"
        },
        {
            "title": "寒食",
            "content": "孤客飘飘岁载华，况逢寒食倍思家。莺啼远墅多从柳，\r\n人哭荒坟亦有花。浊水秦渠通渭急，黄埃京洛上原斜。\r\n驱车西近长安好，宫观参差半隐霞。"
        },
        {
            "title": "上巳日陪齐相公花楼宴",
            "content": "钟陵暮春月，飞观延群英。晨霞耀中轩，满席罗金琼。\r\n持杯凝远睇，触物结幽情。树色参差绿，湖光潋滟明。\r\n礼卑瞻绛帐，恩浃厕华缨。徒记山阴兴，祓禊乃为荣。"
        },
        {
            "title": "送宛丘任少府",
            "content": "带绶别乡亲，东为千里人。俗讹唯竞祭，地古不留春。\r\n野戍云藏火，军城树拥尘。少年何所重，才子又清贫。"
        },
        {
            "title": "送恒操上人归江外觐省",
            "content": "依佛不违亲，高堂与寺邻。问安双树晓，求膳一僧贫。\r\n持咒过龙庙，翻经化海人。还同惠休去，儒者亦沾巾。"
        },
        {
            "title": "舟中寒食",
            "content": "寒食空江曲，孤舟渺水前。斗鸡沙鸟异，禁火岸花然。\r\n日霁开愁望，波喧警醉眠。因看数茎鬓，倍欲惜芳年。"
        },
        {
            "title": "大梵山寺院奉呈趣上人赵中丞",
            "content": "渐欲休人事，僧房学闭关。伴鱼浮水上，看鹤向林间。\r\n寺古秋仍早，松深暮更闲。月中随道友，夜夜坐空山。"
        },
        {
            "title": "送王录事赴任苏州（即舍人堂弟）",
            "content": "古堤迎拜路，万里一帆前。潮作浇田雨，云成煮海烟。\r\n吏闲唯重法，俗富不忧边。西掖今宵咏，还应寄阿连。"
        },
        {
            "title": "赠别司空曙",
            "content": "有月曾同赏，无秋不共悲。如何与君别，又是菊花时。"
        },
        {
            "title": "送抚州周使君（即侍中之婿）",
            "content": "周郎三十馀，天子赐鱼书。龙节随云水，金铙动里闾。\r\n松声三楚远，乡思百花初。若转弘农守，萧咸事不如。"
        },
        {
            "title": "送永阳崔明府",
            "content": "鹤唳蒹葭晓，中流见楚城。浪清风乍息，山白月犹明。\r\n废路开荒木，归人种古营。悬闻正讹俗，邴曼更知名。"
        },
        {
            "title": "送王尊师（一作道士）",
            "content": "梦别一仙人，霞衣满鹤身。旌幢天路晚，桃杏海山春。\r\n种玉非求稔，烧金不为贫。自怜头白早，难与葛洪亲。"
        },
        {
            "title": "秋晚霁后野望忆夏侯审",
            "content": "天晴禾黍平，畅目亦伤情。野店云日丽，孤庄砧杵鸣。\r\n川原唯寂寞，岐路自纵横。前后无俦侣，此怀谁与呈。"
        },
        {
            "title": "送李方东归（即故李校书端亲弟）",
            "content": "故交三四人，闻别共沾巾。举目是陈事，满城无至亲。\r\n身从丧日病，家自俭年贫。此去何堪远，遗孤在旧邻。"
        },
        {
            "title": "送朝邑张明府（此公善琴）",
            "content": "千室暮山西，浮云与树齐。剖辞云落纸，拥吏雪成泥。\r\n野火芦千顷，河田水万畦。不知琴月夜，谁得听乌啼。"
        },
        {
            "title": "落第后归终南别业",
            "content": "久为名所误，春尽始归山。落羽羞言命，逢人强破颜。\r\n交疏贫病里，身老是非间。不及东溪月，渔翁夜往还。"
        },
        {
            "title": "卧病书怀",
            "content": "苦心三十载，白首遇艰难。旧地成孤客，全家赖钓竿。\r\n貌衰缘药尽，起晚为山寒。老病今如此，无人更问看。"
        },
        {
            "title": "送黎兵曹往陕府结亲（所昏即君从母女弟）",
            "content": "郎马两如龙，春朝上路逢。鸳鸯初集水，薜荔欲依松。\r\n步帐歌声转，妆台烛影重。何言在阴者，得是戴侯宗。"
        },
        {
            "title": "送元昱尉义兴",
            "content": "欲成云海别，一夜梦天涯。白浪缘江雨，青山绕县花。\r\n风标当剧部，冠带称儒家。去矣谢亲爱，知予发已华。"
        },
        {
            "title": "送郎士元使君赴郢州",
            "content": "赐衣兼授节，行日郢中闻。花发登山庙，天晴阅水军。\r\n渔商三楚接，郡邑九江分。高兴应难遂，元戎有大勋。"
        },
        {
            "title": "春江夕望",
            "content": "洞庭芳草遍，楚客莫思归。经难人空老，逢春雁自飞。\r\n东西兄弟远，存没友朋稀。独立还垂泪，天南一布衣。"
        },
        {
            "title": "送郭判官赴振武",
            "content": "黄河九曲流，缭绕古边州。鸣雁飞初夜，羌胡正晚秋。\r\n凄凉金管思，迢递玉人愁。七叶推多庆，须怀杀敌忧。"
        },
        {
            "title": "晚到盩厔耆老家",
            "content": "老翁曾旧识，相引出柴门。苦话别时事，因寻溪上村。\r\n数年何处客，近日几家存。冒雨看禾黍，逢人忆子孙。\r\n乱藤穿井口，流水到篱根。惆怅不堪住，空山月又昏。"
        },
        {
            "title": "送耿拾遗湋充括图书使往江淮",
            "content": "传令收遗籍，诸儒喜饯君。孔家唯有地，禹穴但生云。\r\n编简知还续，虫鱼亦自分。如逢北山隐，一为谢移文。"
        },
        {
            "title": "送鲍中丞赴太原",
            "content": "分路引鸣驺，喧喧似陇头。暂移西掖望，全解北门忧。\r\n专幕临都护，分曹制督邮。积冰营不下，盛雪猎方休。\r\n白草连胡帐，黄云拥戍楼。今朝送旌旆，一减鲁儒羞。"
        },
        {
            "title": "送史寀滑州谒贾仆射",
            "content": "朱门洞启俨行车，金鐍装囊半是书。\r\n君向东州问徐胤，羊公何事灭吹鱼。"
        },
        {
            "title": "酬包佶郎中览拙卷后见寄",
            "content": "令伯支离晚读书，岂知词赋称相如。枉逢花木无新思，\r\n拙就溪潭损旧居。禁路看山歌自缓，云司玩月漏应疏。\r\n沉忧敢望金门召，空愧巴歈并子虚。"
        },
        {
            "title": "奉和太常王卿酬中书李舍人中书寓直春夜对月",
            "content": "露如轻雨月如霜，不见星河见雁行。虚晕入池波自泛，\r\n满轮当苑桂多香。春台几望黄龙阙，云路宁分白玉郎。\r\n是夜巴歌应金石，岂殊萤影对清光。"
        },
        {
            "title": "至德中途中书事却寄李僴",
            "content": "乱离无处不伤情，况复看碑对古城。路绕寒山人独去，\r\n月临秋水雁空惊。颜衰重喜归乡国，身贱多惭问姓名。\r\n今日主人还共醉，应怜世故一儒生。"
        },
        {
            "title": "送杨皞东归",
            "content": "登楼掩泣话归期，楚树荆云发远思。日里扬帆闻戍鼓，\r\n舟中酹酒见山祠。西江风浪何时尽，北客音书欲寄谁。\r\n若说湓城杨司马，知君望国有新诗。"
        },
        {
            "title": "送崔琦赴宣州幕",
            "content": "五马临流待幕宾，羡君谈笑出风尘。身闲就养宁辞远，\r\n世难移家莫厌贫。天际晓山三峡路，津头腊市九江人。\r\n何处遥知最惆怅，满湖青草雁声春。"
        },
        {
            "title": "长安疾后首秋夜即事（一作陈羽诗）",
            "content": "九重深锁禁城秋，月过南宫渐映楼。紫陌夜深槐露滴，\r\n碧空云尽火星流。清风刻漏传三殿，甲第歌钟乐五侯。\r\n楚客病来乡思苦，寂寥灯下不胜愁。"
        },
        {
            "title": "送内弟韦宗仁归信州觐省",
            "content": "常嗟外族弟兄稀，转觉心孤是送归。醉掩壶觞人有泪，\r\n梦惊波浪日无辉。烹鱼绿岸烟浮草，摘橘青溪露湿衣。\r\n闻说江楼长卷幔，几回风起望胡威。"
        },
        {
            "title": "奉和李益游栖岩寺（一作登西岩寺，一作常衮",
            "content": "林香雨气新，山寺绿无尘。遂结云外赏，共游天上春。\r鹤鸣金阙丽，僧语竹房邻。待月水流急，惜花风起频。\r何方非坏境，此地有归人。回首空门路，皤然一幻身。"
        },
        {
            "title": "送彭开府往云中觐使君兄",
            "content": "一门三代贵，非是主恩偏。破虏山铭在，承家剑艺全。\r\n夺旗貂帐侧，射虎雪林前。雁塞逢兄弟，云州发管弦。\r\n冻河光带日，枯草净无烟。儒者曾修武，因贻上将篇。"
        },
        {
            "title": "宿定陵寺（寺在陵内）",
            "content": "古塔荒台出禁墙，磬声初尽漏声长。云生紫殿幡花湿，\r\n月照青山松柏香。禅室夜闻风过竹，奠筵朝启露沾裳。\r\n谁悟威灵同寂灭，更堪砧杵发昭阳。"
        },
        {
            "title": "送何召下第后归蜀",
            "content": "褒斜行客过，栈道响危空。路湿云初上，山明日正中。\r\n水程通海货，地利杂吴风。一别金门远，何人复荐雄。"
        },
        {
            "title": "送李缃",
            "content": "旧国仍连五将营，儒衣何处谒公卿。波翻远水蒹葭动，\r\n路入寒村机杼鸣。嵇康书论多归兴，谢氏家风有学名。\r\n为问西来雨中客，空山几处是前程。"
        },
        {
            "title": "宝泉寺送李益端公归邠宁幕",
            "content": "参差岩障东，云日晃龙宫。石净非因雨，松凉不为风。\r\n恋泉将鹤并，偷果与猿同。眼界尘虽染，心源蔽已通。\r\n莲花国何限，贝叶字无穷。早晚登麟阁，慈门欲付公。"
        },
        {
            "title": "咸阳送房济侍御归太原幕（昔尝与济同游此邑",
            "content": "旧居无旧邻，似见故乡春。复对别离酒，欲成衰老人。\r\n客衣频染泪，军旅亦多尘。握手重相勉，平生心所因。"
        },
        {
            "title": "送乐平苗明府",
            "content": "累职比柴桑，清秋入楚乡。一船灯照浪，两岸树凝霜。\r\n亭吏趋寒雾，山城敛曙光。无辞折腰久，仲德在鸳行。"
        },
        {
            "title": "送颜推官游银夏谒韩大夫",
            "content": "丛篁叫寒笛，满眼塞山青。才子尊前画，将军石上铭。\r\n猎声云外响，战血雨中腥。苦乐从来事，因君一涕零。"
        },
        {
            "title": "春日灞亭同苗员外寄皇甫侍御（一作庾侍郎）",
            "content": "坐见春云暮，无因报所思。川平人去远，日暖雁飞迟。\r\n对酒山长在，看花鬓自衰。谁堪登灞岸，还作旧乡悲。"
        },
        {
            "title": "至德中赠内兄刘赞",
            "content": "时难访亲戚，相见喜还悲。好学年空在，从戎事已迟。\r\n听琴泉落处，步履雪深时。惆怅多边信，青山共有期。"
        },
        {
            "title": "送李校书赴东川幕",
            "content": "泥坂望青城，浮云与栈平。字形知国号，眉势识山名。\r\n编简尘封阁，戈鋋雪照营。男儿须聘用，莫信笔堪耕。"
        },
        {
            "title": "罪所送苗员外上都",
            "content": "谋身当议罪，宁遣友朋闻。祸近防难及，愁长事未分。\r\n寂寥惊远语，幽闭望归云。亲戚如相见，唯应泣向君。"
        },
        {
            "title": "赠别李纷",
            "content": "头白乘驴悬布囊，一回言别泪千行。\r\n儿孙满眼无归处，唯到尊前似故乡。"
        },
        {
            "title": "送袁偁",
            "content": "谏猎名空久，多因病与贫。买书行几市，带雨别何人。\r\n客路山连水，军州日映尘。凄凉一分手，俱恨老相亲。"
        },
        {
            "title": "送宁国夏侯丞",
            "content": "楚国青芜上，秋云似白波。五湖长路少，九派乱山多。\r\n谢守通诗宴，陶公许醉过。怃然饯离阻，年鬓两蹉跎。"
        },
        {
            "title": "送少微上人游蜀",
            "content": "瓶钵绕禅衣，连宵宿翠微。树开巴水远，山晓蜀星稀。\r\n识遍中朝贵，多谙外学非。何当一传付，道侣愿知归。"
        },
        {
            "title": "酬李端公野寺病居见寄",
            "content": "野寺钟昏山正阴，乱藤高竹水声深。田夫就饷还依草，\r\n野雉惊飞不过林。斋沐暂思同静室，清羸已觉助禅心。\r\n寂寞日长谁问疾，料君惟取古方寻。"
        },
        {
            "title": "山中咏古木",
            "content": "高木已萧索，夜雨复秋风。坠叶鸣丛竹，斜根拥断蓬。\r\n半侵山色里，长在水声中。此地何人到，云门去亦通。"
        },
        {
            "title": "关口逢徐迈",
            "content": "废寺连荒垒，那知见子真。关城夜有雪，冰渡晓无人。\r\n酒里唯多病，山中愿作邻。常闻兄弟乐，谁肯信家贫。"
        },
        {
            "title": "秋晚山中别业",
            "content": "树老野泉清，幽人好独行。去闲知路静，归晚喜山明。\r\n兰芰通荒井，牛羊出古城。茂陵秋最冷，谁念一书生。"
        },
        {
            "title": "渡浙江",
            "content": "前船后船未相及，五两头平北风急。\r\n飞沙卷地日色昏，一半征帆浪花湿。\r\n第二百八十卷"
        },
        {
            "title": "夜泊金陵",
            "content": "圆月出高城，苍苍照水营。江中正吹笛，楼上又无更。\r\n洛下仍传箭，关西欲进兵。谁知五湖外，诸将但争名。"
        },
        {
            "title": "江行次武昌县",
            "content": "家寄五湖间，扁舟往复还。年年生白发，处处上青山。\r\n去国空知远，安身竟不闲。更悲江畔柳，长是北人攀。"
        },
        {
            "title": "夜投丰德寺谒海上人（一作李端诗）",
            "content": "半夜中峰有磬声，偶逢樵者问山名。上方月晓闻僧语，\r\n下路林疏见客行。野鹤巢边松最老，毒龙潜处水偏清。\r\n愿得远公知姓字，焚香洗钵过浮生。"
        },
        {
            "title": "泊扬子江岸",
            "content": "山映南徐暮，千帆入古津。鱼惊出浦火，月照渡江人。\r\n清镜催双鬓，沧波寄一身。空怜莎草色，长接故园春。"
        },
        {
            "title": "新茶咏寄上西川相公二十三舅大夫二十舅",
            "content": "三献蓬莱始一尝，日调金鼎阅芳香。\r\n贮之玉合才半饼，寄与阿连题数行。"
        },
        {
            "title": "陈翃中丞东斋赋白玉簪",
            "content": "美矣新成太华峰，翠莲枝折叶重重。松阴满涧闲飞鹤，\r\n潭影通云暗上龙。漠漠水香风颇馥，涓涓乳溜味何浓。\r\n因声远报浮丘子，不奏登封时不容。"
        },
        {
            "title": "焦篱店醉题（时看弄邵翁伯）",
            "content": "洛下渠头百卉新，满筵歌笑独伤春。\r\n何须更弄邵翁伯，即我此身如此人。"
        },
        {
            "title": "同畅当咏蒲团",
            "content": "团团锦花结，乃是前溪蒲。拥坐称儒褐，倚眠宜病夫。\r\n唯当学禅寂，终老与之俱。"
        },
        {
            "title": "贼中与严越卿曲江看花",
            "content": "红枝欲折紫枝殷，隔水连宫不用攀。\r\n会待长风吹落尽，始能开眼向青山。"
        },
        {
            "title": "小鱼咏寄泾州杨侍郎",
            "content": "莲花影里暂相离，才出浮萍值罟师。\r\n上得龙门还失浪，九江何处是归期。"
        },
        {
            "title": "早秋望华清宫中树因以成咏（一作常衮诗）",
            "content": "可怜云木丛，满禁碧濛濛。色润灵泉近，阴清辇路通。\r\n玉坛标八桂，金井识双桐。交映凝寒露，相和起夜风。\r\n数枝盘石上，几叶落云中。燕拂宜秋霁，蝉鸣觉昼空。\r\n翠屏更隐见，珠缀共玲珑。雷雨生成早，樵苏禁令雄。\r\n野藤高助绿，仙果迥呈红。惆怅缭垣暮，兹山闻暗蛩。"
        },
        {
            "title": "和徐法曹赠崔洛阳斑竹杖以诗见答",
            "content": "玉干一寻馀，苔花锦不如。劲堪和醉倚，轻好向空书。\r\n采拂稽山曲，因依释氏居。方辰将独步，岂与此君疏。"
        },
        {
            "title": "观袁修侍郎涨新池",
            "content": "引水香山近，穿云复绕林。才闻篱外响，已觉石边深。\r\n满处侵苔色，澄来见柳阴。微风月明夜，知有五湖心。"
        },
        {
            "title": "同耿湋、司空曙二拾遗题韦员外东斋花树",
            "content": "绿砌红花树，狂风独未吹。光中疑有焰，密处似无枝。\r\n鸟动香轻发，人愁影屡移。今朝数片落，为报汉郎知。"
        },
        {
            "title": "奉和李舍人昆季咏玫瑰花寄赠徐侍郎（一作常",
            "content": "独鹤寄烟霜，双鸾思晚芳。旧阴依谢宅，新艳出萧墙。\r\n蝶散摇轻露，莺衔入夕阳。雨朝胜濯锦，风夜剧焚香。\r\n断日千层艳，孤霞一片光。密来惊叶少，动处觉枝长。\r\n布影期高赏，留春为远方。尝闻赠琼玖，叨和愧升堂。"
        },
        {
            "title": "冬日宴郭监林亭",
            "content": "玉勒聚如云，森森鸾鹤群。据梧花罽接，沃盥石泉分。\r\n华味惭初识，新声喜尽闻。此山招老贱，敢不谢夫君。"
        },
        {
            "title": "河中府崇福寺看花",
            "content": "闻道山花如火红，平明登寺已经风。\r\n老僧无见亦无说，应与看人心不同。"
        },
        {
            "title": "同薛存诚登栖岩寺",
            "content": "衰蹇步难前，上山如上天。尘泥来自晚，猿鹤到何先。\r\n万壑应孤磬，百花通一泉。苍苍此明月，下界正沈眠。"
        },
        {
            "title": "春游东潭",
            "content": "移舟试望家，漾漾似天涯。日暮满潭雪，白鸥和柳花。"
        },
        {
            "title": "秋夜宴集陈翃郎中圃亭美校书郎张正元归乡",
            "content": "泉清兰菊稠，红果落城沟。保庆台榭古，感时琴瑟秋。\r\n硕儒欢颇至，名士礼能周。为谢邑中少，无惊池上鸥。"
        },
        {
            "title": "与畅当夜泛秋潭",
            "content": "萤火飏莲丛，水凉多夜风。离人将落叶，俱在一船中。"
        },
        {
            "title": "秋夜同畅当宿潭上西亭",
            "content": "圆月出山头，七贤林下游。梢梢寒叶坠，滟滟月波流。\r\n凫鹄共思晓，菰蒲相与秋。明当此中别，一为望汀洲。"
        },
        {
            "title": "奉和李益",
            "content": "林香雨气新，山寺绿无尘。遂结云外赏，共游天上春。\r\n鹤鸣金阙丽，僧语竹房邻。待月水流急，惜花风起频。\r\n何方非坏境，此地有归人。回首空门路，皤然一幻身。"
        },
        {
            "title": "同路郎中韩侍御春日题野寺",
            "content": "寺前山远古陂宽，寺里人稀春草寒。\r\n何事最堪悲色相，折花将与老僧看。"
        },
        {
            "title": "过仙游寺",
            "content": "上方下方雪中路，白云流水如闲步。\r\n数峰行尽犹未归，寂寞经声竹阴暮。"
        },
        {
            "title": "冬日登城楼有怀因赠程腾",
            "content": "生涯何事多羁束，赖此登临畅心目。郭南郭北无数山，\r\n万井逶迤流水间。弹琴对酒不知暮，岸帻题诗身自闲。\r\n风声肃肃雁飞绝，云色茫茫欲成雪。遥思海客天外归，\r\n坐想征人两头别。世情多以风尘隔，泣尽无因画筹策。\r\n谁知白首窗下人，不接朱门坐中客。贱亦不足叹，\r\n贵亦不足陈。长卿未遇杨朱泣，蔡泽无媒原宪贫。\r\n如今万乘方用武，国命天威借貔虎。穷达皆为身外名，\r\n公侯可废刀头取。君不见汉家边将在边庭，\r\n白羽三千出井陉。当风看猎拥珠翠，岂在终年穷一经。"
        },
        {
            "title": "长安春望",
            "content": "东风吹雨过青山，却望千门草色闲。家在梦中何日到，\r\n春生江上几人还。川原缭绕浮云外，宫阙参差落照间。\r\n谁念为儒逢世难，独将衰鬓客秦关。"
        },
        {
            "title": "春日登楼有怀",
            "content": "花正浓时人正愁，逢花却欲替花羞。\r\n年来笑伴皆归去，今日晴明独上楼。"
        },
        {
            "title": "同崔峒补阙慈恩寺避暑",
            "content": "寺凉高树合，卧石绿阴中。伴鹤惭仙侣，依僧学老翁。\r\n鱼沉荷叶露，鸟散竹林风。始悟尘居者，应将火宅同。"
        },
        {
            "title": "同赵进马元阳春日登长春宫古城望河中因寄郑",
            "content": "城头春霭晓濛濛，指望关桥满袖风。云骑闲嘶宫柳外，\r\n玉人愁立草花中。钟分寺路山光绿，河绕军州日气红。\r\n迹忝已成方恋赏，此时离恨与君同。"
        },
        {
            "title": "同王员外雨后登开元寺南楼因寄西岩警上人",
            "content": "过雨开楼看晚虹，白云相逐水相通。寒蝉噪暮野无日，\r\n古树伤秋天有风。数穗远烟凝垄上，一枝繁果忆山中。\r\n何言暂别东林友，惆怅人间事不同。"
        },
        {
            "title": "九日同司直九叔崔侍御登宝鸡南楼",
            "content": "把菊叹将老，上楼悲未还。短长新白发，重叠旧青山。\r\n霜气清襟袖，琴声引醉颜。竹林唯七友，何幸亦登攀。"
        },
        {
            "title": "山中一绝",
            "content": "饥食松花渴饮泉，偶从山后到山前。\r\n阳坡软草厚如织，因与鹿麛相伴眠。"
        },
        {
            "title": "题云际寺上方",
            "content": "松高萝蔓轻，中有石床平。下界水长急，上方灯自明。\r\n空门不易启，初地本无程。回步忽山尽，万缘从此生。"
        },
        {
            "title": "题悟真寺",
            "content": "万峰交掩一峰开，晓色常从天上来。\r\n似到西方诸佛国，莲花影里数楼台。"
        },
        {
            "title": "宿石瓮寺",
            "content": "殿有寒灯草有萤，千林万壑寂无声。烟凝积水龙蛇蛰，\r\n露湿空山星汉明。昏霭雾中悲世界，曙霞光里见王城。\r\n回瞻相好因垂泪，苦海波涛何日平。"
        },
        {
            "title": "题天华观",
            "content": "峰嶂徘徊霞景新，一潭寒水绝纤鳞。朱字灵书千万轴，\r\n苍髯道士两三人。芝童解说壶中事，玉管能留天上春。\r\n眼见仙丹求不得，汉家簪绂在羸身。"
        },
        {
            "title": "宴赵氏昆季书院因与会文并率尔投赠",
            "content": "诗礼挹馀波，相欢在琢磨。琴尊方会集，珠玉忽骈罗。\r\n谢族风流盛，于门福庆多。花攒骐骥枥，锦绚凤凰窠。\r\n咏雪因饶妹，书经为爱鹅。仍闻广练被，更有远儒过。"
        },
        {
            "title": "陪中书李纾舍人夜泛东池",
            "content": "看月复听琴，移舟出树阴。夜村机杼急，秋水芰荷深。\r\n石静龟潜上，萍开果暗沈。何言奉杯酒，得见五湖心。"
        },
        {
            "title": "题兴善寺后池",
            "content": "隔窗栖白鹤，似与镜湖邻。月照何年树，花逢几遍人。\r\n岸莎青有路，苔径绿无尘。永愿容依止，僧中老此身。"
        },
        {
            "title": "华清宫",
            "content": "汉家天子好经过，白日青山宫殿多。\r\n见说只今生草处，禁泉荒石已相和。\r\n水气朦胧满画梁，一回开殿满山香。\r\n宫娃几许经歌舞，白首翻令忆建章。"
        },
        {
            "title": "曲江春望",
            "content": "菖蒲翻叶柳交枝，暗上莲舟鸟不知。\r\n更到无花最深处，玉楼金殿影参差。\r\n翠黛红妆画鹢中，共惊云色带微风。\r\n箫管曲长吹未尽，花南水北雨濛濛。\r\n泉声遍野入芳洲，拥沫吹花草上流。\r\n落日行人渐无路，巢乌乳燕满高楼。"
        },
        {
            "title": "同钱郎中晚春过慈恩寺",
            "content": "不见僧中旧，仍逢雨后春。惜花将爱寺，俱是白头人。"
        },
        {
            "title": "题伯夷庙",
            "content": "中条山下黄礓石，垒作夷齐庙里神。\r\n落叶满阶尘满座，不知浇酒为何人。"
        },
        {
            "title": "题嘉祥殿南溪印禅师壁画影堂",
            "content": "双屐参差锡杖斜，衲衣交膝对天花。\r\n瞻容悟问修持劫，似指前溪无数沙。"
        },
        {
            "title": "过玉真公主影殿",
            "content": "夕照临窗起暗尘，青松绕殿不知春。\r\n君看白发诵经者，半是宫中歌舞人。"
        },
        {
            "title": "奉陪侍中春日过武安君庙",
            "content": "长裾间貔虎，遗庙盛攀登。白羽三千骑，红林一万层。\r\n元臣达幽契，祝史告明征。抚坐悲今古，瞻容感废兴。\r\n回风卷丛柏，骤雨湿诸陵。倏忽烟花霁，当营看月生。"
        },
        {
            "title": "奉陪浑侍中上巳日泛渭河",
            "content": "青舸锦帆开，浮天接上台。晚莺和玉笛，春浪动金罍。\r\n舟楫方朝海，鲸鲵自曝腮。应怜似萍者，空逐榜人回。"
        },
        {
            "title": "九日奉陪令公登白楼同咏菊",
            "content": "琼尊犹有菊，可以献留侯。愿比三花秀，非同百卉秋。\r\n金英分蕊细，玉露结房稠。黄雀知恩在，衔飞亦上楼。"
        },
        {
            "title": "九日奉陪侍中宴后亭",
            "content": "玉壶倾菊酒，一顾得淹留。彩笔征枚叟，花筵舞莫愁。\r\n管弦能驻景，松桂不停秋。为谢蓬蒿辈，如何霜霰稠。"
        },
        {
            "title": "早春游樊川野居却寄李端校书兼呈…司空曙簿",
            "content": "白水遍沟塍，青山对杜陵。晴明人望鹤，旷野鹿随僧。\r\n古柳连巢折，荒堤带草崩。阴桥全覆雪，瀑溜半垂冰。\r\n斗鼠摇松影，游龟落石层。韶光偏不待，衰败巧相仍。\r\n桂树曾争折，龙门几共登。琴师阮校尉，诗和柳吴兴。\r\n舐笔求书扇，张屏看画蝇。卜邻空遂约，问卦独无征。\r\n投足经危路，收才遇直绳。守农穷自固，行乐病何能。\r\n掩帙蓬蒿晚，临川景气澄。飒然成一叟，谁更慕鶱腾。"
        },
        {
            "title": "奉陪侍中游石笋溪十二韵",
            "content": "朝日照灵山，山溪浩纷错。图书无旧记，鲧禹应新凿。\r\n双壁泻天河，一峰吐莲萼。潭心乱雪卷，岩腹繁珠落。\r\n彩蛤攒锦囊，芳萝袅花索。猿群曝阳岭，龙穴腥阴壑。\r\n静得渔者言，闲闻洞仙博。欹松倚朱幰，广石屯油幕。\r\n国泰事留侯，山春纵康乐。间关殊状鸟，烂熳无名药。\r\n欲验少君方，还吟大隐作。旌幢不可驻，古塞新沙漠。"
        },
        {
            "title": "春日喜雨奉和马侍中宴白楼",
            "content": "鹳鹤相呼绿野宽，鼎臣闲倚玉栏干。洪河拥沫流仍急，\r\n苍岭和云色更寒。艳艳风光呈瑞岁，泠泠歌颂振雕盘。\r\n今朝醉舞共乡老，不觉倾欹獬豸冠。"
        },
        {
            "title": "九日奉陪侍郎登白楼",
            "content": "碧霄孤鹤发清音，上宰因添望阙心。睥睨三层连步障，\r\n茱萸一朵映华簪。红霞似绮河如带，白露团珠菊散金。\r\n此日所从何所问，俨然冠剑拥成林。"
        },
        {
            "title": "奉陪侍中登白楼（一作奉陪浑侍中五日登白鹤",
            "content": "高楼倚玉梯，朱槛与云齐。顾盼亲霄汉，谈谐息鼓鼙。\r\n洪河斜更直，野雨急仍低。今日陪尊俎，唯当醉似泥。"
        },
        {
            "title": "九日奉陪侍中宴白楼",
            "content": "露白菊氛氲，西楼盛袭文。玉筵秋令节，金钺汉元勋。\r\n说剑风生座，抽琴鹤绕云。謏儒无以答，愿得备前军。"
        },
        {
            "title": "题苗员外竹间亭",
            "content": "高甃绝行尘，开帘似有春。风倾竹上雪，山对酒边人。\r\n步暖先逢日，书空远见邻。还同内斋暇，登赏及诸姻。"
        },
        {
            "title": "同耿湋宿陆澧旅舍",
            "content": "当轩云月开，清夜故人杯。拥褐觉霜下，抱琴闻雁来。\r\n迎风君顾步，临路我迟回。双鬓共如此，此欢非易陪。"
        },
        {
            "title": "重同畅当奘公院闻琴",
            "content": "误以音声祈远公，请将徽轸付秋风。\r\n漾漾硖流吹不尽，月华如在白波中。"
        },
        {
            "title": "秋夜同畅当宿藏公院",
            "content": "礼足一垂泪，医王知病由。风萤方喜夜，露槿已伤秋。\r\n顾以儿童爱，每从仁者求。将祈竟何得，灭迹在缁流。"
        },
        {
            "title": "题贾山人园林",
            "content": "竹影朦胧松影长，素琴清簟好风凉。连春诗会烟花满，\r\n半夜酒醒兰蕙香。五字每将称玉友，一尊曾不顾金囊。\r\n长沙流谪君非远，莫遣英名负洛阳。"
        },
        {
            "title": "春日陪李庶子遵善寺东院晓望",
            "content": "映竹水田分，当山起雁群。阳峰高对寺，阴井下通云。\r\n雪昼唯逢鹤，花时此见君。由来禅诵地，多有谢公文。"
        },
        {
            "title": "题金吾郭将军石伏茅堂（一作常衮诗）",
            "content": "云戟曙沈沈，轩墀清且深。家传成栋美，尧宠结茅心。\r\n玉佩多依石，油幢亦在林。炉香诸洞暖，殿影众山阴。\r\n草奏风生笔，筵开雪满琴。客从龙阙至，僧自虎溪寻。\r\n萧洒延清赏，风流会素襟。终朝息尘步，一醉间华簪。"
        },
        {
            "title": "出山逢耿湋",
            "content": "云雪离披山万里，别来曾住最高峰。\r\n暂到人间归不得，长安陌上又相逢。"
        },
        {
            "title": "春日过李侍御",
            "content": "高柳满春城，东园有鸟声。折花朝露滴，漱石野泉清。\r\n心许陶家醉，诗逢谢客呈。应怜末行吏，曾是鲁诸生。"
        },
        {
            "title": "雪谤后逢李叔度",
            "content": "相逢空握手，往事不堪思。见少情难尽，愁深语自迟。\r\n草生分路处，雨散出山时。强得宽离恨，唯当说后期。"
        },
        {
            "title": "过楼观李尊师（一作过李尊师院）",
            "content": "城阙望烟霞，常悲仙路赊。宁知樵子径，得到葛洪家。\r\n犬吠松间月，人行洞里花。留诗千岁鹤，送客五云车。\r\n访世山空在，观棋日未斜。不知尘俗士，谁解种胡麻。"
        },
        {
            "title": "题杨虢县竹亭",
            "content": "夜宿密公室，话馀将昼兴。绕阶三径雪，当户一池冰。\r\n家训资风化，心源隐政能。明朝复何见，莱草古沟塍。"
        },
        {
            "title": "题李沆林园",
            "content": "古巷牛羊出，重门接柳阴。闲看入竹路，自有向山心。\r\n种药齐幽石，耕田到远林。愿同词赋客，得兴谢家深。\r\n第二百七十九卷"
        },
        {
            "title": "宿澄上人院",
            "content": "竹窗闻远水，月出似溪中。香覆经年火，幡飘后夜风。\r\n性昏知道晚，学浅喜言同。一悟归身处，何山路不通。"
        },
        {
            "title": "过终南柳处士",
            "content": "五老正相寻，围棋到煮金。石摧丹井闭，月过洞门深。\r\n猿鸟三时下，藤萝十里阴。绿泉多草气，青壁少花林。\r\n自愧非仙侣，何言见道心。悠哉宿山口，雷雨夜沈沈。"
        },
        {
            "title": "同耿拾遗春中题第四郎新修书院",
            "content": "得接西园会，多因野性同。引藤连树影，移石间花丛。\r\n学就晨昏外，欢生礼乐中。春游随墨客，夜宿伴潜公。\r\n散帙灯惊燕，开帘月带风。朝朝在门下，自与五侯通。"
        },
        {
            "title": "秋中过独孤郊居（即公主子）",
            "content": "开园过水到郊居，共引家童拾野蔬。高树夕阳连古巷，\r\n菊花梨叶满荒渠。秋山近处行过寺，夜雨寒时起读书。\r\n帝里诸亲别来久，岂知王粲爱樵渔。"
        },
        {
            "title": "寻贾尊师",
            "content": "玉洞秦时客，焚香映绿萝。新传左慈诀，曾与右军鹅。\r\n井臼阴苔遍，方书古字多。成都今日雨，应与酒相和。"
        },
        {
            "title": "喜从弟激初至",
            "content": "儒服策羸车，惠然过我庐。叙年惭已长，称从意何疏。\r\n作吏清无比，为文丽有馀。应嗤受恩者，头白读兵书。"
        },
        {
            "title": "与张擢对酌",
            "content": "张翁对卢叟，一榼山村酒。倾酒请予歌，忽蒙张翁呵。\r\n呵予官非屈，曲有怨词多。歌罢谢张翁，所思殊不同。\r\n予悲方为老，君责一何空。曾看乐官录，向是悲翁曲。\r\n张老闻此词，汪汪泪盈目。卢叟醉言粗，一杯凡数呼。\r\n回头顾张老，敢欲戏为儒。"
        },
        {
            "title": "新移北厅因贻同院诸公兼呈畅博士",
            "content": "华轩迩台座，顾影忝时伦。弱质偃弥旷，清风来亦频。\r\n恩辉坐凌迈，景物恣芳新。终乃愧吾友，无容私此身。"
        },
        {
            "title": "玩春因寄冯卫二补阙戏呈李益（时君与李新除",
            "content": "掖垣春色自天来，红药当阶次第开。\r\n萱草丛丛尔何物，等闲穿破绿莓苔。"
        },
        {
            "title": "行药前轩呈董山人",
            "content": "不觉老将至，瘦来方自惊。朝昏多病色，起坐有劳声。\r\n腠暖苦肌痒，藏虚唯耳鸣。桑公富灵术，一为保馀生。"
        },
        {
            "title": "春日题杜叟山下别业",
            "content": "白鸟群飞山半晴，渚田相接有泉声。园中晓露青丛合，\r\n桥上春风绿野明。云影断来峰影出，林花落尽草花生。\r\n今朝醉舞同君乐，始信幽人不爱荣。"
        },
        {
            "title": "秋中野望寄舍弟绶兼令呈上西川尚书舅",
            "content": "忧来思远望，高处殊非惬。夜露湿苍山，秋陂满黄叶。\r\n人随雁迢递，栈与云重叠。骨肉暂分离，形神遂疲苶。\r\n红旌渭阳骑，几日劳登涉。蜀道蔼松筠，巴江盛舟楫。\r\n小生即何限，简诲偏盈箧。旧恨尚填膺，新悲复萦睫。\r\n因求种瓜利，自喜归耕捷。井臼赖依邻，儿童亦胜汲。\r\n尘容不在照，雪鬓那堪镊。唯有餐霞心，知夫与天接。"
        },
        {
            "title": "偶宿山中忆畅当",
            "content": "深山夜雪晴，坐忆晓山明。读易罢三卷，弹琴当五更。\r\n薜萝枯有影，岩壑冻无声。此夕一相望，君应知我诚。"
        },
        {
            "title": "寄赠畅当山居",
            "content": "古村荒石路，岁晏独言归。山雪厚三尺，社榆粗十围。\r\n虬龙宁守蛰，鸾鹤岂矜飞。君子固安分，毋听劳者讥。"
        },
        {
            "title": "寄赠库部王郎中（时充折籴使）",
            "content": "谔谔汉名臣，从天令若春。叙辞皆诏旨，称宦即星辰。\r\n草木承风偃，云雷施泽均。威惩治粟尉，恩洽让田人。\r\n泉货方将散，京坻自此陈。五营俱益灶，千里不停轮。\r\n未远金门籍，旋清玉塞尘。硕儒推庆重，良友颂公频。\r\n鹤发逢新镜，龙门跃旧鳞。荷君偏有问，深感浩难申。"
        },
        {
            "title": "秋幕中夜独坐迟明因陪…谒上公因书即事兼呈",
            "content": "风凄露泫然，明月在山巅。独倚古庭树，仰看深夜天。\r\n叶翻萤不定，虫思草无边。南舍机杼发，东方云景鲜。\r\n簪裘肃已整，车骑俨将前。百雉拱双戟，万夫尊一贤。\r\n琳琅多谋蕴，律吕更相宣。晓桂香浥露，新鸿晴满川。\r\n熙熙造化功，穆穆唐尧年。顾己草同贱，誓心金匪坚。\r\n蹇辞惭自寡，渴病老难痊。书此更何问，边韶唯昼眠。"
        },
        {
            "title": "过司空曙村居",
            "content": "南北与山邻，蓬庵庇一身。繁霜疑有雪，枯草似无人。\r\n遂性在耕稼，所交唯贱贫。何言张掾傲，每重德璋亲。"
        },
        {
            "title": "春日卧病示赵季黄（时陷在贼中）",
            "content": "病中饶泪眼常昏，闻说花开亦闭门。语少渐知琴思苦，\r\n卧多唯觉鸟声喧。黄埃满市图书贱，黑雾连山虎豹尊。\r\n今日支离顾形影，向君凡在几重恩。"
        },
        {
            "title": "浑赞善东斋戏赠陈归",
            "content": "长裾珠履飒轻尘，闲以琴书列上宾。\r\n公子无雠可邀请，侯嬴此坐是何人。"
        },
        {
            "title": "题念济寺晕上人院",
            "content": "泉响竹潇潇，潜公居处遥。虚空闻偈夜，清净雨花朝。\r\n放鹤临山阁，降龙步石桥。世尘徒委积，劫火定焚烧。\r\n苔壁云难聚，风篁露易摇。浮生亦无著，况乃是芭蕉。"
        },
        {
            "title": "首冬寄河东昭德里书事贻郑损仓曹",
            "content": "清冬和暖天，老钝昼多眠。日爱闾巷静，每闻官吏贤。\r\n寒菹供家食，腐叶宿厨烟。且复执杯酒，无烦轻议边。"
        },
        {
            "title": "冬晓呈邻里",
            "content": "终夜寝衣冷，开门思曙光。空阶一丛叶，华室四邻霜。\r\n望阙觉天迥，忆山愁路荒。途中一留滞，双鬓飒然苍。"
        },
        {
            "title": "春日书情赠别司空曙",
            "content": "壮志随年尽，谋身意未安。风尘交契阔，老大别离难。，\r\n腊近晴多暖，春迟夜却寒。谁堪少兄弟，三十又无官。"
        },
        {
            "title": "赠李果毅",
            "content": "向日磨金镞，当风著锦衣。上城邀贼语，走马截雕飞。"
        },
        {
            "title": "赠韩山人",
            "content": "见君何事不惭颜，白发生来未到山。\r\n更叹无家又无药，往来唯在酒徒间。"
        },
        {
            "title": "太白西峰偶宿车祝二尊师石室晨…寄呈凤翔齐",
            "content": "弱龄诚昧鄙，遇胜惟求止。如何羁滞中，得步青冥里。\r\n青冥有桂丛，冰雪两仙翁。毛节未归海，丹梯闲倚空。\r\n逍遥拟上清，洞府不知名。醮罢雨雷至，客辞山忽明。\r\n山明鸟声乐，日气生岩壑。岩壑树修修，白云如水流。\r\n白云消散尽，陇塞俨然秋。积阻关河固，绵联烽戍稠。\r\n五营承庙略，四野失边愁。吁嗟系尘役，又负灵仙迹。\r\n芝朮自芳香，泥沙几沉溺。书此欲沾衣，平生事每违。\r\n烟霄不可仰，鸾鹤自追随。"
        },
        {
            "title": "驿中望山戏赠渭南陆贽主簿",
            "content": "官微多惧事多同，拙性偏无主驿功。\r\n山在门前登不得，鬓毛衰尽路尘中。"
        },
        {
            "title": "春思贻李方陵",
            "content": "长安三月春，难别复难亲。不识冶游伴，多逢憔悴人。\r\n渐知欢澹薄，转觉老殷勤。去矣尽如此，此辞悲未陈。"
        },
        {
            "title": "晚次新丰北野老家书事呈赠韩质明府",
            "content": "机鸣舂响日暾暾，鸡犬相和汉古村。数派清泉黄菊盛，\r\n一林寒露紫梨繁。衰翁正席矜新社，稚子齐襟读古论。\r\n共说年来但无事，不知何者是君恩。"
        },
        {
            "title": "夜中得循州赵司马侍郎书因寄回使",
            "content": "瘴海寄双鱼，中宵达我居。两行灯下泪，一纸岭南书。\r\n地说炎蒸极，人称老病馀。殷勤报贾傅，莫共酒杯疏。"
        },
        {
            "title": "偶逢姚校书凭附书达河南郄推官因以戏赠",
            "content": "寄书常切到常迟，今日凭君君莫辞。\r\n若问玉人殊易识，莲花府里最清羸。"
        },
        {
            "title": "洛阳早春忆吉中孚校书、司空曙主簿因寄清江",
            "content": "值迥逢高驻马频，雪晴闲看洛阳春。莺声报远同芳信，\r\n柳色邀欢似故人。酒貌昔将花共艳，鬓毛今与草争新。\r\n年来百事皆无绪，唯与汤师结净因。"
        },
        {
            "title": "秋夜寄冯著作",
            "content": "河汉净无云，鸿声此夜闻。素心难比石，苍鬓欲如君。\r\n露槿月中落，风萤池上分。何言千载友，同迹不同群。"
        },
        {
            "title": "卧病寓居龙兴观枉冯十七著作书知罢…寄冯生",
            "content": "乞假依山宅，蹉跎属岁周。弱荑轻采拾，钝质称归休。\r\n潘岳衰将至，刘桢病未瘳。步迟乘羽客，起晏滞书邮。\r\n幸以编方验，终贻骨肉忧。灼龟炉气冷，曝药树阴稠。\r\n语命心堪醉，伤离梦亦愁。荤膻居已绝，鸾鹤见无由。\r\n世累如尘积，年光剧水流。蹑云知有路，济海岂无舟。\r\n倚玉翻成难，投砖敢望酬。卑栖君就禄，羸惫我逢秋。\r\n腐叶填荒辙，阴萤出古沟。依然在遐想，愿子励风猷。"
        },
        {
            "title": "春日忆司空文明",
            "content": "桃李风多日欲阴，百劳飞处落花深。\r\n贫居静久难逢信，知隔春山不可寻。"
        },
        {
            "title": "雪谤后书事上皇甫大夫",
            "content": "盛德总群英，高标仰国桢。独安巡狩日，曾掩赵张名。\r\n业就难辞宠，朝回更授兵。晓川分牧马，夜雪覆连营。\r\n长策威殊俗，嘉谋翊圣明。画图规阵势，梦笔纪山行。\r\n绶拂池中影，珂摇竹外声。赐欢征妓乐，陪醉问公卿。\r\n却忆经前事，翻疑得此生。分深存没感，恩在子孙荣。\r\n览镜愁将老，扪心喜复惊。岂言沈族重，但觉杀身轻。\r\n有泪沾坟典，无家集弟兄。东西遭世难，流浪识交情。\r\n阅古宗文举，推才慕正平。应怜守贫贱，又欲事躬耕。"
        },
        {
            "title": "蓝溪期萧道士采药不至",
            "content": "春风生百药，几处术苗香。人远花空落，溪深日复长。\r\n病多知药性，老近忆仙方。清节何由见，三山桂自芳。"
        },
        {
            "title": "书情上大尹十兄",
            "content": "紫陌绝纤埃，油幢千骑来。剖辞纷若雨，奔吏殷成雷。\r\n圣泽初忧壅，群心本在台。海鳞方泼剌，云翼暂徘徊。\r\n芳室芝兰茂，春蹊桃李开。江湖馀派少，鸿雁远声哀。\r\n命厌蓍龟诱，年惊弟侄催。磨铅惭砥砺，挥策愧驽骀。\r\n玉管能喧谷，金炉可变灰。应怜费思者，衔泪亦衔枚。"
        },
        {
            "title": "郊居对雨寄赵涓给事包佶郎中",
            "content": "暑雨青山里，随风到野居。乱沤浮曲砌，悬溜响前除。\r\n尘镜愁多掩，蓬头懒更梳。夜窗凄枕席，阴壁润图书。\r\n萧飒宜新竹，龙钟拾野蔬。石泉空自咽，药圃不堪锄。\r\n浊水淙深辙，荒兰拥败渠。繁枝留宿鸟，碎浪出寒鱼。\r\n桑屐时登望，荷衣自卷舒。应怜在泥滓，无路托高车。"
        },
        {
            "title": "客舍苦雨即事寄钱起郎士元二员外",
            "content": "积雨暮凄凄，羁人状鸟栖。响空宫树接，覆水野云低。\r\n穴蚁多随草，巢蜂半坠泥。绕池墙藓合，拥溜瓦松齐。\r\n旧圃平如海，新沟曲似溪。坏阑留众蝶，欹栋止群鸡。\r\n莠盛终无实，槎枯返有荑。绿萍藏废井，黄叶隐危堤。\r\n闾里欢将绝，朝昏望亦迷。不知霄汉侣，何路可相携。"
        },
        {
            "title": "苦雨闻包谏议欲见访戏赠",
            "content": "草气厨烟咽不开，绕床连壁尽生苔。\r\n常时多病因多雨，那敢烦君车马来。"
        },
        {
            "title": "客舍喜崔补阙司空拾遗访宿",
            "content": "步月访诸邻，蓬居宿近臣。乌裘先醉客，清镜早朝人。\r\n坏壁烟垂网，香街火照尘。悲荣俱是分，吾亦乐吾贫。"
        },
        {
            "title": "早春归盩厔旧居却寄耿拾遗湋李校书端",
            "content": "野日初晴麦垄分，竹园相接鹿成群。几家废井生青草，\r\n一树繁花傍古坟。引水忽惊冰满涧，向田空见石和云。\r\n可怜荒岁青山下，惟有松枝好寄君。"
        },
        {
            "title": "江北忆崔汶",
            "content": "夜问江西客，还知在楚乡。全身出部伍，尽室逐渔商。\r\n晴日游瓜步，新年对汉阳。月昏惊浪白，瘴起觉云黄。\r\n望岭家何处，登山泪几行。闽中传有雪，应且住南康。"
        },
        {
            "title": "代员将军罢战后归旧里赠朔北故人（一作常衮",
            "content": "结发事疆场，全生俱到乡。连云防铁岭，同日破渔阳。\r\n牧马胡天晚，移军碛路长。枕戈眠古戍，吹角立繁霜。\r\n归老勋仍在，酬恩虏未亡。独行过邑里，多病对农桑。\r\n雄剑依尘橐，阴符寄药囊。空馀麾下将，犹逐羽林郎。"
        },
        {
            "title": "逢南中使因寄岭外故人",
            "content": "见说南来处，苍梧接桂林。过秋天更暖，边海日长阴。\r\n巴路缘云出，蛮乡入洞深。信回人自老，梦到月应沉。\r\n碧水通春色，青山寄远心。炎方难久客，为尔一沾襟。"
        },
        {
            "title": "寄郑七纲",
            "content": "小来落托复迍邅，一辱君知二十年，舍去形骸容傲慢，\r\n引随兄弟共团圆。羁游不定同云聚，薄宦相萦若网牵。\r\n他日吴公如记问，愿将黄绶比青毡。"
        },
        {
            "title": "送渭南崔少府归徐郎中幕",
            "content": "叶下山边路，行人见自悲。夜寒逢雪处，日暖到村时。\r\n语少心长苦，愁深醉自迟。□□□□□，羡有幕中期。"
        },
        {
            "title": "送朝长史赴荆南旧幕",
            "content": "元瑜思旧幕，几夜梦旌旃。暑退蒹葭雨，秋生鼓角天。\r\n月明三峡路，浪里九江船。□□□□□，□□□□□。"
        },
        {
            "title": "和马郎中画鹤赞",
            "content": "高高华亭，有鹤在屏。削玉点漆，乘轩姓丁。\r\n暮云冥冥，双垂雪翎。晨光炯炯，一直朱顶。\r\n含音俨容，绝粒遗影。君以为真，相期缑岭。"
        },
        {
            "title": "从军行（一",
            "content": "二十在边城，军中得勇名。卷旗收败马，占碛拥残兵。\r\n覆阵乌鸢起，烧山草木明。塞闲思远猎，师老厌分营。\r\n雪岭无人迹，冰河足雁声。李陵甘此没，惆怅汉公卿。"
        },
        {
            "title": "孤松吟酬浑赞善",
            "content": "深山荒松枝，雪压半离披。朱门青松树，万叶承清露。\r\n露重色逾鲜，吟风似远泉。天寒香自发，日丽影常圆。\r\n阴郊一夜雪，榆柳皆枯折。回首望君家，翠盖满琼花。\r\n捧君青松曲，自顾同衰木。曲罢不相亲，深山头白人。"
        },
        {
            "title": "古艳诗",
            "content": "残妆色浅髻鬟开，笑映朱帘觑客来。\r\n推醉唯知弄花钿，潘郎不敢使人催。\r\n自拈裙带结同心，暖处偏知香气深。\r\n爱捉狂夫问闲事，不知歌舞用黄金。"
        },
        {
            "title": "皇帝感词",
            "content": "提剑风雷动，垂衣日月明。禁花呈瑞色，国老见星精。\r\n发棹鱼先跃，窥巢鸟不惊。山呼一万岁，直入九重城。\r\n天香五凤彩，御马六龙文。雨露清驰道，风雷翊上军。\r\n高旍花外转，行漏乐前闻。时见金鞭举，空中指瑞云。\r\n妙算干戈止，神谋宇宙清。两阶文物盛，七德武功成。\r\n校猎长杨苑，屯军细柳营。归来献明主，歌舞溢春城。\r\n天乐下天中，云輧俨在空。铅黄艳河汉，笑语合笙镛。\r\n已见长随凤，仍闻不避熊。君王亲试舞，阊阖静无风。\r\n第二百七十八卷"
        },
        {
            "title": "赋得白鸥歌送李伯康归使",
            "content": "积水深源，白鸥翻翻。倒影光素，于潭之间。\r\n衔鱼鱼落乱惊鸣，争扑莲丛莲叶倾。\r\n尔不见波中鸥鸟闲无营，何必汲汲劳其生。\r\n柳花冥濛大堤口，悠扬相和乍无有。轻随去浪杳不分，\r\n细舞清风亦何有。似君换得白鹅时，独凭阑干雪满池。\r\n今日还同看鸥鸟，如何羽翮复参差。复参差，\r\n海涛澜漫何由期。"
        },
        {
            "title": "腊日观咸宁王部曲娑勒擒豹歌",
            "content": "山头曈曈日将出，山下猎围照初日。前林有兽未识名，\r\n将军促骑无人声，潜形踠伏草不动，双雕旋转群鸦鸣。\r\n阴方质子才三十，译语受词蕃语揖。舍鞍解甲疾如风，\r\n人忽虎蹲兽人立。欻然扼颡批其颐，爪牙委地涎淋漓。\r\n既苏复吼拗仍怒，果协英谋生致之。拖自深丛目如电，\r\n万夫失容千马战。传呼贺拜声相连，杀气腾凌阴满川。\r\n始知缚虎如缚鼠，败虏降羌生眼前。祝尔嘉词尔无苦，\r\n献尔将随犀象舞。苑中流水禁中山，期尔攫搏开天颜。\r\n非熊之兆庆无极，愿纪雄名传百蛮。"
        },
        {
            "title": "难绾刀子歌",
            "content": "黄金鞘里青芦叶，丽若剪成铦且翣。轻冰薄玉状不分，\r\n一尺寒光堪决云。吹毛可试不可触，似有虫搜阙裂文。\r\n淬之几堕前池水，焉知不是蛟龙子。割鸡刺虎皆若空，\r\n愿应君心逐君指。并州难绾竟何人，每成此物如有神。"
        },
        {
            "title": "栖岩寺隋文帝马脑盏歌",
            "content": "天宫宝器隋朝物，锁在金函比金骨。开函捧之光乃发，\r\n阿修罗王掌中月。五云如拳轻复浓，昔曾噀酒今藏龙。\r\n规形环影相透彻，乱雪繁花千万重。可怜贞质无今古，\r\n可叹隋陵一抔土。宫中艳女满宫春，得亲此宝能几人。\r\n一留寒殿殿将坏，唯有幽光通隙尘。山中老僧眉似雪，\r\n忍死相传保扃鐍。"
        },
        {
            "title": "陈翃郎中北亭送侯钊侍御赋得带冰流歌",
            "content": "溪中鸟鸣春景旦，一派寒冰忽开散。璧方镜员流不断，\r\n白云鳞鳞满河汉。叠处浅，旋处深。撇捩寒鱼上复沉，\r\n群鹅鼓舞扬清音。主人有客簪白笔，玉壶贮水光如一。\r\n持此赠君君饮之，圣君识君冰玉姿。"
        },
        {
            "title": "宴席赋得姚美人拍筝歌（美人曾在禁中）",
            "content": "出帘仍有钿筝随，见罢翻令恨识迟。微收皓腕缠红袖，\r\n深遏朱弦低翠眉。忽然高张应繁节，玉指回旋若飞雪。\r\n凤箫韶管寂不喧，绣幕纱窗俨秋月。有时轻弄和郎歌，\r\n慢处声迟情更多。已愁红脸能佯醉，又恐朱门难再过，\r\n昭阳伴里最聪明，出到人间才长成。遥知禁曲难翻处，\r\n犹是君王说小名。"
        },
        {
            "title": "送张郎中还蜀歌",
            "content": "秦家御史汉家郎，亲专两印征殊方。功成走马朝天子，\r\n伏槛论边若流水。晓离仙署趋紫微，夜接高儒读青史。\r\n泸南五将望君还，愿以天书示百蛮。曲栈重江初过雨，\r\n前旌后骑不同山。迎车拜舞多耆老，旧卒新营遍青草。\r\n塞口云生火候迟，烟中鹤唳军行早。黄花川下水交横，\r\n远映孤霞蜀国晴。邛竹笋长椒瘴起，荔枝花发杜鹃鸣。\r\n回首岷峨半天黑，传觞接膝何由得。空令豪士仰威名，\r\n无复贫交恃颜色。垂杨不动雨纷纷，锦帐胡瓶争送君。\r\n须臾醉起箫笳发，空见红旌入白云。"
        },
        {
            "title": "慈恩寺石磬歌",
            "content": "灵山石磬生海西，海涛平处与山齐。长眉老僧同佛力，\r\n咒使鲛人往求得。珠穴沈成绿浪痕，天衣拂尽苍苔色。\r\n星汉徘徊山有风，禅翁静扣月明中。群仙下云龙出水，\r\n鸾鹤交飞半空里。山精木魅不可听，落叶秋砧一时起。\r\n花宫杳杳响泠泠，无数沙门昏梦醒。古廊灯下见行道，\r\n疏林池边闻诵经。徒壮洪钟秘高阁，万金费尽工雕凿。\r\n岂如全质挂青松，数叶残云一片峰。吾师宝之寿中国，\r\n愿同劫石无终极。"
        },
        {
            "title": "萧常侍瘿柏亭歌",
            "content": "柏之异者山中灵，何人断绝为君亭。云翻浪卷不可识，\r\n鸟兽成形花倒植。莓苔旧点色尚青，霹雳残痕节犹黑。\r\n金貂主人汉三老，构此穷年下朝早。心规目制不暂疲，\r\n匠者受之无一词。清晨拂匣菱生镜，落日凭阑星满池。\r\n攒甍斗拱无斤迹，根瘿联悬同素壁。数层乱泻云里峰，\r\n万片争呈雪中石，重帘不动自飘香，似到瀛洲白玉堂。\r\n水精如意刁金色，云母屏风透掩光。四阶绵绵被纤草，\r\n草上依微众山道。松间汲井烟翠寒，洞里围棋天景好。\r\n愚儒敢欲贺成功，鸾凤栖翔固不同。应念废材今接地，\r\n一枝思寄户庭中。"
        },
        {
            "title": "和赵给事白蝇拂歌",
            "content": "华堂多众珍，白拂称殊异。柄裁沈节香袭人，\r\n上结为文下垂穗。霜缕霏微莹且柔，虎须乍细龙髯稠。\r\n皎然素色不因染，淅尔凉风非为秋。群蝇青苍恣游息，\r\n广庖万品无颜色。金屏成点玉成瑕，昼眠宛转空咨嗟。\r\n此时满筵看一举，荻花忽旋杨花舞，砉如寒隼惊暮禽，\r\n飒若繁埃得轻雨。主人说是故人留，每诫如新比白头。\r\n若将挥玩闲临水，愿接波中一白鸥。"
        },
        {
            "title": "王评事驸马花烛诗",
            "content": "万条银烛引天人，十月长安半夜春。\r\n步障三千隘将断，几多珠翠落香尘。\r\n一人女婿万人怜，一夜调疏抵百年。\r\n为报司徒好将息，明珠解转又能圆。\r\n人主人臣是亲家，千秋万岁保荣华。\r\n几时曾向高天上，得见今宵月里花。\r\n比翼和鸣双凤凰，欲栖金帐满城香。\r\n平明却入天泉里，日气曈曨五色光。"
        },
        {
            "title": "伦开府席上赋得咏美人名解愁",
            "content": "不敢苦相留，明知不自由。颦眉乍欲语，敛笑又低头。\r\n舞态兼些醉，歌声似带羞。今朝总见也，只不解人愁。"
        },
        {
            "title": "长门怨",
            "content": "空空古廊殿，寒月落斜晖。卧听未央曲，满箱歌舞衣。"
        },
        {
            "title": "七夕诗（同用期字）",
            "content": "凉风吹玉露，河汉有幽期。星彩光仍隐，云容掩复离。\r\n良宵惊曙早，闰岁怨秋迟。何事金闺子，空传得网丝。"
        },
        {
            "title": "村南逢病叟",
            "content": "双膝过颐顶在肩，四邻知姓不知年。\r\n卧驱鸟雀惜禾黍，犹恐诸孙无社钱。"
        },
        {
            "title": "逢病军人",
            "content": "行多有病住无粮，万里还乡未到乡。\r\n蓬鬓哀吟古城下，不堪秋气入金疮。"
        },
        {
            "title": "白发叹",
            "content": "发白晓梳头，女惊妻泪流。不知丝色后，堪得几回秋。"
        },
        {
            "title": "同李益伤秋",
            "content": "岁去人头白，秋来树叶黄。搔头向黄叶，与尔共悲伤。"
        },
        {
            "title": "纶与吉侍郎中孚司空郎中曙苗员外发崔补阙峒",
            "content": "禀命孤且贱，少为病所婴。八岁始读书，四方遂有兵。\r\n童心幸不羁，此去负平生。是月胡入洛，明年天陨星。\r\n夜行登灞陵，惝恍靡所征。云海一翻荡，鱼龙俱不宁。\r\n因浮襄江流，远寄鄱阳城。鄱阳富学徒，诮我戆无营。\r\n谕以诗礼义，勖随宾荐名。舟车更滞留，水陆互阴晴。\r\n晓望怯云阵，夜愁惊鹤声。凄凄指宋郊，浩浩入秦京。\r\n沴气既风散，皇威如日明。方逢粟比金，未识公与卿。\r\n十上不可待，三年竟无成。偶为达者知，扬我于王廷。\r\n素志且不立，青袍徒见萦。昏孱夙自保，静躁本殊形。\r\n始趋甘棠阴，旋遇密人迎。考实绩无取，责能才固轻。\r\n新丰古离宫，宫树锁云扃。中复莅兹邑，往惟曾所经。\r\n缭垣何逶迤，水殿亦峥嵘。夜雨滴金砌，阴风吹玉楹。\r\n官曹虽检率，国步日夷平。命蹇固安分，祸来非有萌。\r\n因逢骇浪飘，几落无辜刑。巍巍登坛臣，独正天柱倾。\r\n悄悄失途子，分将秋草并。百年甘守素，一顾乃拾青。\r\n相逢十月交，众卉飘已零。感旧谅戚戚，问孤恳茕茕。\r\n侍郎文章宗，杰出淮楚灵。掌赋若吹籁，司言如建瓴。\r\n郎中善馀庆，雅韵与琴清。郁郁松带雪，萧萧鸿入冥。\r\n员外真贵儒，弱冠被华缨。月香飘桂实，乳溜滴琼英。\r\n补阙思冲融，巾拂艺亦精。彩蝶戏芳圃，瑞云凝翠屏。\r\n拾遗兴难侔，逸调旷无程。九酝贮弥洁，三花寒转馨。\r\n校书才智雄，举世一娉婷。赌墅鬼神变，属词鸾凤惊。\r\n差肩曳长裾，总辔奉和铃。共赋瑶台雪，同观金谷筝。\r\n倚天方比剑，沈井忽如瓶。神昧不可问，天高莫尔听。\r\n君持玉盘珠，泻我怀袖盈。读罢涕交颐，愿言跻百龄。"
        },
        {
            "title": "春日山中忆崔峒吉中孚（一作寄李舍人）",
            "content": "延步爱清晨，空山日照春。蜜房那有主，石室自无邻。\r\n泉急鱼依藻，花繁鸟近人。谁言失徒侣，唯与老相亲。"
        },
        {
            "title": "七夕诗（同用秋",
            "content": "祥光若可求，闺女夜登楼。月露浩方下，河云凝不流。\r\n铅华潜警曙，机杼暗传秋。回想敛馀眷，人天俱是愁。"
        },
        {
            "title": "得耿湋司法书因叙长安故友零落兵部…郑仓曹",
            "content": "鬓似衰蓬心似灰，惊悲相集老相催。故友九泉留语别，\r\n逐臣千里寄书来。尘容带病何堪问，泪眼逢秋不喜开。\r\n幸接野居宜屣步，冀君清夜一申哀。"
        },
        {
            "title": "哭司农苗主簿",
            "content": "原头殡御绕新茔，原下行人望哭声。\r\n更想秋山连古木，唯应石上见君名。"
        },
        {
            "title": "酬李叔度秋夜喜相遇因伤关东僚友丧逝见赠",
            "content": "寒月照秋城，秋风泉涧鸣。过时见兰蕙，独夜感衰荣。\r\n酒散同移疾，心悲似远行。以愚求作友，何德敢称兄。\r\n谷变波长急，松枯药未成。恐看新鬓色，怯问故人名。\r\n野泽云阴散，荒原日气生。羁飞本难定，非是恶弦惊。"
        },
        {
            "title": "酬人失题",
            "content": "孤鸾将鹤群，晴日丽春云。何幸晚飞者，清音长此闻。"
        },
        {
            "title": "雨中酬友人",
            "content": "看山独行归竹院，水绕前阶草生遍。\r\n空林细雨暗无声，唯有愁心两相见。"
        },
        {
            "title": "敬酬大府二十四舅览诗卷因以见示",
            "content": "郄公怜戆亦怜愚，忽赐金盘径寸珠。彻底碧潭滋涸溜。\r\n压枝红艳照枯株。九门洞启延高论，百辟联行挹大儒。\r\n顾己文章非酷似，敢将幽劣俟洪炉。"
        },
        {
            "title": "酬崔侍御早秋卧病书情见寄时君亦抱疾在假中",
            "content": "掷地金声信有之，莹然冰玉见清词。元凯癖成官始贵，\r\n相如渴甚貌逾衰。荒园每觉虫鸣早，华馆常闻客散迟。\r\n寂寞罢琴风满树，几多黄叶落蛛丝。"
        },
        {
            "title": "和裴延龄尚书寄题果州谢舍人仙居",
            "content": "飘然去谒八仙翁，自地从天香满空。紫盖迥标双鹤上，\r\n语音犹在五云中。青溪不接渔樵路，丹井唯传草木风。\r\n歌此因思捧金液，露盘长庆汉皇宫。"
        },
        {
            "title": "和崔侍郎游万固寺",
            "content": "闻说中方高树林，曙华先照啭春禽。风云才子冶游思，\r\n蒲柳老人惆怅心。石路青苔花漫漫，雪檐垂溜玉森森。\r\n贺君此去君方至，河水东流西日沉。"
        },
        {
            "title": "和王仓少尹暇日言怀",
            "content": "清秋多暇日，况乃是夫君。习静通仙事，书空阅篆文。\r\n剑飞终上汉，鹤梦不离云。无限烟霄路，何嗟迹未分。"
        },
        {
            "title": "同兵部李纾侍郎刑部包佶侍郎哭皇甫侍御曾",
            "content": "攀龙与泣麟，哀乐不同尘。九陌霄汉侣，一灯冥漠人。\r\n舟沈惊海阔，兰折怨霜频。已矣复何见，故山应更春。"
        },
        {
            "title": "和陈翃郎中拜本府少尹兼侍御史献上侍中因呈",
            "content": "金印垂鞍白马肥，不同疏广老方归。三千士里文章伯，\r\n四十年来锦绣衣。节比青松当涧直，心随黄雀绕檐飞。\r\n乡中贺者唯争路，不识传呼獬豸威。"
        },
        {
            "title": "酬李益端公夜宴见赠",
            "content": "戚戚一西东，十年今始同。可怜歌酒夜，相对两衰翁。"
        },
        {
            "title": "酬陈翃郎中冬至携柳郎窦郎归河中旧居见寄",
            "content": "三旬一休沐，清景满林庐。南郭群儒从，东床两客居。\r\n烧烟浮雪野，麦陇润冰渠。班白皆持酒，蓬茅尽有书。\r\n终期买寒渚，同此利蒲鱼。"
        },
        {
            "title": "奉和陕州十四翁中丞寄雷州二十翁司户",
            "content": "联飞独不前，迥落海南天。贾傅竟行矣，邵公唯泫然。\r\n瘴开山更远，路极水无边。沈劣本多感，况闻原上篇。"
        },
        {
            "title": "酬金部王郎中省中春日见寄",
            "content": "南宫树色晓森森，虽有春光未有阴。鹤侣正疑芳景引，\r\n玉人那为簿书沈。山含瑞气偏当日，莺逐轻风不在林。\r\n更有阮郎迷路处，万株红树一溪深。"
        },
        {
            "title": "和王员外冬夜寓直",
            "content": "高步长裾锦帐郎，居然自是汉贤良。潘岳叙年因鬓发，\r\n扬雄托谏在文章。九天韶乐飘寒月，万户香尘裛晓霜。\r\n坐见重门俨朝骑，可怜云路独翱翔。"
        },
        {
            "title": "酬孙侍御春日见寄",
            "content": "经过里巷春，同是谢家邻。顾我觉衰早，荷君留醉频。\r\n松高犹覆草，鹤起暂萦尘。始悟达人志，患名非患贫。"
        },
        {
            "title": "同柳侍郎题侯钊侍郎新昌里（一作酬候钊侍郎",
            "content": "清源君子居，左右尽图书。三径春自足，一瓢欢有馀。\r\n庭莎成野席，阑药是家蔬。幽显岂殊迹，昔贤徒病诸。"
        },
        {
            "title": "同吉中孚梦桃源",
            "content": "春雨夜不散，梦中山亦阴。云中碧潭水，路暗红花林。\r\n花水自深浅，无人知古今。\r\n夜静春梦长，梦逐仙山客。园林满芝朮，鸡犬傍篱栅。\r\n几处花下人，看予笑头白。"
        },
        {
            "title": "酬韦渚秋夜有怀见寄",
            "content": "萧条良夜永，秋草对衰颜。露下鸟初定，月明人自闲。\r\n独悲无旧业，共喜出时艰。为问功成后，同游何处山。"
        },
        {
            "title": "和太常李主簿秋中山下别墅即事",
            "content": "清秋来几时，宋玉已先知。旷朗霞映竹，澄明山满池。\r\n葺桥双鹤赴，收果众猿随。韶乐方今奏，云林徒蔽亏。"
        },
        {
            "title": "和金吾裴将军使往河北宣慰…兼寄赵侍郎赵卿",
            "content": "飞轩不驻轮，感激汉儒臣。气慑千夫勇，恩传万里春。\r\n古原收野燎，寒笛怨空邻。书此达良友，五陵风雨频。"
        },
        {
            "title": "奉和户曹叔夏夜寓直寄呈同曹诸公并见示",
            "content": "敛板捧清词，恭闻侍直时。暮尘归众骑，邃宇舍诸司。\r\n华月先灯至，清风与簟随。乱萤光熠熠，行树影离离。\r\n龙卧人宁识，鹏抟鷃岂知。便因当五夜，敢望竹林期。"
        },
        {
            "title": "酬赵少尹戏示诸侄元阳等因以见赠",
            "content": "八龙三虎俨成行，琼树花开鹤翼张。且请同观舞鸲鹆，\r\n何须竟哂食槟榔。归时每爱怀朱橘，戏处常闻佩紫囊。\r\n谬入阮家逢庆乐，竹林因得奉壶觞。"
        },
        {
            "title": "和赵端公九日登石亭上和州家兄",
            "content": "洛浦想江津，悲欢共此辰。采花湖岸菊，望国旧楼人。\r\n雁别声偏苦，松寒色转新。传书问渔叟，借寇尔何因。"
        },
        {
            "title": "酬灵澈上人（一和口号戏赠灵澈上人时奉事入",
            "content": "军人奉役本无期，落叶花开总不知。\r\n走马城中头雪白，若为将面见汤师。"
        },
        {
            "title": "和太常王卿立秋日即事",
            "content": "嵩高云日明，潘岳赋初成。\r\n篱槿花无色，阶桐叶有声。\r\n绛纱垂簟净，白羽拂衣轻。\r\n鸿雁悲天远，龟鱼觉水清。\r\n别弦添楚思，牧马动边情。\r\n田雨农官问，林风苑吏惊。\r\n松篁终茂盛，蓬艾自衰荣。\r\n遥仰凭轩夕，惟应喜宋生。"
        },
        {
            "title": "酬苗员外仲夏归郊居遇雨见寄",
            "content": "雷响风仍急，人归鸟亦还。乱云方至水，骤雨已喧山。\r\n田鼠依林上，池鱼戏草间。因兹屏埃雾，一咏一开颜。"
        },
        {
            "title": "酬李端长安寓居偶咏见寄",
            "content": "自别前峰隐，同为外累侵。几年亲酒会，此日有僧寻。\r\n学稼功还弃，论边事亦沈。众欢徒满目，专爱久离心。\r\n览鬓丝垂镜，弹琴泪洒襟。访田悲洛下，寄宅忆山阴。\r\n薄溜漫青石，横云架碧林。坏檐藤障密，衰菜棘篱深。\r\n流散俱多故，忧伤并在今。唯当俟高躅，归止共抽簪。"
        },
        {
            "title": "和常舍人晚秋集贤院即事十二韵寄赠江南徐薛",
            "content": "纶阁九华前，森沈彩仗连。洞门开旭日，清禁肃秋天。\r\n霜满朝容备，钟馀漏唱传。摇珰陪羽扇，端弁入炉烟。\r\n麟笔删金篆，龙绡荐玉编。汲书荀勖定，汉史蔡邕专。\r\n御竹潜通笋，宫池暗泻泉。乱丛萦弱蕙，坠叶洒枯莲。\r\n列署齐游日，重江并谪年。登封思议草，侍讲忆同筵。\r\n沧海风涛广，黝山瘴雨偏。唯应缄上宝，赠远一呈妍。"
        },
        {
            "title": "无题",
            "content": "静忆溪边宅，知君许谢公。晓霜凝耒耜，初日照梧桐。\r\n涧鼠喧藤蔓，山禽窜石丛。白云当岭雨，黄叶绕阶风。\r\n野果垂桥上，高泉落水中。欢荣来自间，羸贱赏曾同。\r\n月满珠藏海，天晴鹤在笼。馀阴如可寄，愿得隐墙东。"
        },
        {
            "title": "奉和圣制麟德殿宴百僚",
            "content": "云辟御筵张，山呼圣寿长。玉栏丰瑞草，金陛立神羊。\r\n台鼎资庖膳，天星奉酒浆。蛮夷陪作位，犀象舞成行。\r\n网已祛三面，歌因守四方。千秋不可极，花发满宫香。"
        },
        {
            "title": "送从侄滁州觐省",
            "content": "爱尔似龙媒，翩翩千里回。书从外氏学，竹自晋时栽。\r\n拥棹逢鸥舞，凭阑见雨来。上堂多庆乐，不醉莫停杯。"
        },
        {
            "title": "和李中丞酬万年房署少府过汾州景云观…李早",
            "content": "显晦澹无迹，贤哉常晏如。如何警孤鹤，忽乃传双鱼。\r\n叙以泉石旧，怅然风景馀。低回青油幕，梦寐白云居。\r\n玉洞桂香满，雪坛松影疏。沈思瞩仙侣，纾组正军书。\r\n积学早成道，感恩难遂初。梅生谅多感，归止岂吾庐。"
        },
        {
            "title": "赴池州拜觐舅氏留上考功郎中舅（时舅氏初贬",
            "content": "孤贱易蹉跎，其如酷似何。衰荣同族少，生长外家多。\r\n别国桑榆在，沾衣血泪和。应怜失行雁，霜霰寄烟波。"
        },
        {
            "title": "落第后归山下旧居留别刘起居昆季",
            "content": "寂寞过朝昏，沈忧岂易论。有时空卜命，无事可酬恩。\r\n寄食依邻里，成家望子孙。风尘知世路，衰贱到君门。\r\n醉里因多感，愁中欲强言。花林逢废井，战地识荒园。\r\n怅别临晴野，悲春上古原。鸟归山外树，人过水边村。\r\n潘岳方称老，嵇康本厌喧。谁堪将落羽，回首仰飞翻。"
        },
        {
            "title": "酬畅当寻嵩岳麻道士见寄",
            "content": "闻逐樵夫闲看棋，忽逢人世是秦时。开云种玉嫌山浅，\r\n渡海传书怪鹤迟，阴洞石床微有字，古坛松树半无枝。\r\n烦君远示青囊箓，愿得相从一问师。"
        },
        {
            "title": "虢州逢侯钊同寻南观因赠别（时居停务）",
            "content": "相见翻惆怅，应怜责废官。过深惭禄在，识浅赖刑宽。\r\n独失耕农业，同思弟侄欢。衰贫羞客过，卑束会君难。\r\n放鹤登云壁，浇花绕石坛。兴还江海上，迹在是非端。\r\n林密风声细，山高雨色寒。悠然此中别，宾仆亦阑干。"
        },
        {
            "title": "送刘判官赴丰州（一作赴天德军）",
            "content": "衔杯吹急管，满眼起风砂。大漠山沈雪，长城草发花。\r\n策行须耻战，虏在莫言家。余亦祈勋者，如何别左车。"
        },
        {
            "title": "送静居法师",
            "content": "五色香幢重复重，宝舆升座发神钟。薝卜名花飘不断，\r\n醍醐法味洒何浓。九天论道当宸眷，七祖传心合圣踪。\r\n愿比灵山前世别，多生还得此相逢。"
        },
        {
            "title": "送道士郄彝素归内道场",
            "content": "病老正相仍，忽逢张道陵。羽衣风淅淅，仙貌玉棱棱。\r\n叱我问中寿，教人祈上升。楼居五云里，几与武皇登。"
        },
        {
            "title": "送昙延法师讲罢赴上都",
            "content": "金缕袈裟国大师，能销坏宅火烧时。\r\n复来拥膝说无住，知向人天何处期。"
        },
        {
            "title": "送史兵曹判官赴楼烦",
            "content": "渥洼龙种散云时，千里繁花乍别离。中有重臣承霈泽，\r\n外无轻虏犯旌旗。山川自与郊坰合，帐幕时因水草移。\r\n敢谢亲贤得琼玉，仲宣能赋亦能诗。"
        },
        {
            "title": "将赴阌乡灞上留别钱起员外",
            "content": "暖景登桥望，分明春色来。离心自惆怅，车马亦裴回。\r\n远雪和霜积，高花占日开。从官竟何事，忧患已相催。"
        },
        {
            "title": "送畅当",
            "content": "四望无极路，千里流大河。秋风满离袂，唯老事唯多。"
        },
        {
            "title": "送信州姚使君",
            "content": "朱幡徐转候群官，猿鸟无声郡宇宽。楚国上腴收赋重，\r\n汉家良牧得人难。铜铅满穴山能富，鸿雁连群地亦寒。\r\n几日政声闻户外，九江行旅得相欢。"
        },
        {
            "title": "达奚中丞东斋壁画山水…得树杪悬泉送长安赵",
            "content": "素壁画飞泉，从云落树颠。练垂疑叶响，云并觉枝偏。\r\n利物得双剑，为儒当一贤。应思洒尘陌，调膳亦芳鲜。"
        },
        {
            "title": "秋晚河西县楼送浑中允赴朝阙",
            "content": "高楼吹玉箫，车马上河桥。岐路自奔隘，壶觞终寂寥。\r\n芳兰生贵里，片玉立清朝。今日台庭望，心遥非地遥。"
        },
        {
            "title": "颜侍御厅丛篁咏送薛存诚",
            "content": "玉干百馀茎，生君此堂侧。拂帘寒雨响，拥砌深溪色。\r\n何事凤凰雏，兹焉理归翼。"
        },
        {
            "title": "和李使君三郎早秋城北亭楼宴崔司士…关中弟",
            "content": "黄花古城路，上尽见青山。桑柘晴川口，牛羊落照间。\r\n野情随卷幔，军士隔重关。道合偏多赏，官微独不闲。\r\n鹤分琴久罢，书到雁应还。为谢登龙客，琼枝寄一攀。"
        },
        {
            "title": "送畅当赴山南幕",
            "content": "含情脱佩刀，持以佐贤豪。是月霜霰下，伊人行役劳。\r\n事将名共易，文与行空高。去矣奉戎律，悲君为我曹。"
        },
        {
            "title": "将赴京留献令公",
            "content": "沙鹤惊鸣野雨收，大河风物飒然秋。\r\n力微恩重谅难报，不是行人不解愁。"
        },
        {
            "title": "送契玄法师赴内道场",
            "content": "昏昏醉老夫，灌顶遇醍醐。嫔御呈心镜，君王赐髻珠。\r\n降魔须战否，问疾敢行无。深契何相秘，儒宗本不殊。"
        },
        {
            "title": "送畅当还旧山",
            "content": "常逢明月马尘间，是夜照君归处山。\r\n山中松桂花尽发，头白属君如等闲。"
        },
        {
            "title": "送饯从叔辞丰州幕归嵩阳旧居",
            "content": "白须宗孙侍坐时，愿持寿酒前致词。鄙词何所拟，\r\n请自边城始。边城贵者李将军，战鼓遥疑天上闻。\r\n屯田布锦周千里，牧马攒花溢万群。白云本是乔松伴，\r\n来绕青营复飞散。三声画角咽不通，万里蓬根一时断。\r\n丰州闻说似凉州，沙塞晴明部落稠。行客已去依独戍，\r\n主人犹自在高楼。梦亲旌旆何由见，每阻清风一回面。\r\n洞里先生那怪迟，人天无路自无期。砂泉丹井非同味，\r\n桂树榆林不并枝。吾翁致身殊得计，地仙亦是三千岁。\r\n莫著戎衣期上清，东方曼倩逢人轻。"
        },
        {
            "title": "赋得馆娃宫送王山人游江东",
            "content": "苍苍枫树林，草合废宫深。越水风浪起，吴王歌管沈。\r\n燕归巢已尽，鹤语冢难寻。旅泊彼何夜，希君抽玉琴。"
        },
        {
            "title": "送浑别驾赴舒州",
            "content": "江平芦荻齐，五两贴樯低。绕郭覆晴雪，满船闻曙鸡。\r\n鳣鲂宜入贡，橘柚亦成蹊。还似海沂日，风清无鼓鼙。"
        },
        {
            "title": "送崔邠拾遗",
            "content": "皎洁无瑕清玉壶，晓乘华幰向天衢。石建每闻宗谨孝，\r\n刘歆不敢衒师儒。谏修郊庙开宸虑，议按休征浅瑞图。\r\n今日攀车复何者，辕门垂白一愚夫。"
        },
        {
            "title": "送浑炼归觐却赴阙庭",
            "content": "露幕拥簪裾，台庭饯伯鱼。彩衣人竞看，银诏帝亲书。\r\n知子当元老，为臣饯二疏。执珪期已迫，捧膳步宁徐。\r\n而我诚愚者，夫君岂病诸。探题多决胜，馔玉每分馀。\r\n荣比成功后，恩同造化初。甑尘方欲合，笼翮或将舒。\r\n榆荚钱难比，杨花雪不如。明朝古堤路，心断玉人车。"
        },
        {
            "title": "留别耿湋侯钊冯著",
            "content": "相识少相知，与君俱已衰。笙镛新宅第，岐路古山陂。\r\n学道功难就，为儒事本迟。惟当与渔者，终老遂其私。"
        },
        {
            "title": "赋得彭祖楼送杨德宗归徐州幕",
            "content": "四户八窗明，玲珑逼上清。外栏黄鹄下，中柱紫芝生。\r\n每带云霞色，时闻箫管声。望君兼有月，幢盖俨层城。"
        },
        {
            "title": "送尹枢令狐楚及第后归觐",
            "content": "佳人比香草，君子即芳兰。宝器金罍重，清音玉珮寒。\r\n贡文齐受宠，献礼两承欢。鞍马并汾地，争迎陆与潘。"
        },
        {
            "title": "送从叔牧永州",
            "content": "五侯轩盖行何疾，零陵太守登车日。零陵太守泪盈巾，\r\n此日长安方欲春。虎府龙节照岐路，何苦愁为江海人。\r\n彼方韶景无时节，山水诸花恣开发。客投津戍少闻猿，\r\n雁过潇湘更逢雪。郡斋无事好闲眠，粳稻油油绿满川。\r\n浪里争迎三蜀货，月中喧泊九江船。今朝小阮同夷老，\r\n欲问明年借几年。"
        },
        {
            "title": "送卫司法河中觐省（即故王吏部延昌外甥）",
            "content": "出身因强学，不以外家荣。年少无遗事，官闲有政声。\r\n晓山临野渡，落日照军营。共赏高堂下，连行弟与兄。"
        },
        {
            "title": "送顾秘书献书后归岳州",
            "content": "黄叶落不尽，苍苔随雨生。当轩置尊酒，送客归江城。\r\n竹里闻机杼，舟中见弟兄。岳阳贤太守，应为改乡名。"
        },
        {
            "title": "冬夜赠别友人",
            "content": "愁听千家流水声，相思独向月中行。侵阶暗草秋霜重，\r\n遍郭寒山夜月明。连年客舍唯多病，数亩田园又废耕。\r\n更送乘轺归上国，应怜贡禹未成名。"
        },
        {
            "title": "赴虢州留别故人",
            "content": "世故相逢各未闲，百年多在别离间。\r\n昨夜秋风今夜雨，不知何处入空山。"
        },
        {
            "title": "与从弟瑾同下第后出关言别",
            "content": "同作金门献赋人，二年悲见故园春。\r\n到阙不沾新雨露，还家空带旧风尘。\r\n杂花飞尽柳阴阴，官路逶迤绿草深。\r\n对酒已成千里客，望山空寄两乡心。\r\n出关愁暮一沾裳，满野蓬生古战场。\r\n孤村树色昏残雨，远寺钟声带夕阳。\r\n谁怜苦志已三冬，却欲躬耕学老农。\r\n流水白云寻不尽，期君何处得相逢。"
        },
        {
            "title": "中书舍人李座上送颍阳徐少府",
            "content": "颍阳春色似河阳，一望繁花一县香。\r\n今日送官君最恨，可怜才子白须长。"
        },
        {
            "title": "送绛州郭参军",
            "content": "炎天故绛路，千里麦花香。董泽雷声发，汾桥水气凉。\r\n府趋随宓贱，野宴接王祥。送客今何幸，经宵醉玉堂。"
        },
        {
            "title": "送夏侯校书归华阴别墅",
            "content": "山前白鹤村，竹雪覆柴门。候客定为黍，务农因燎原。\r\n乳冰悬暗井，莲石照晴轩。贳酒邻里睦，曝衣场圃喧。\r\n依然望君去，余性亦何昏。"
        },
        {
            "title": "东潭宴饯河南赵少府",
            "content": "十载奉戎轩，日闻君子言。方将贺荣爵，遽乃怆离尊。\r\n岸转台阁丽，潭清弦管繁。松篁难晦节，雨露不私恩。\r\n坐使吏相勉，居为儒所尊。可怜桃李树，先发信陵门。"
        },
        {
            "title": "河口逢江州朱道士因听琴",
            "content": "庐山道士夜携琴，映月相逢辨语音。\r\n引坐霜中弹一弄，满船商客有归心。"
        },
        {
            "title": "送从叔士准赴任润州司士",
            "content": "云起山城暮，沈沈江上天。风吹建业雨，浪入广陵船。\r\n久是吴门客，尝闻谢守贤。终悲去国远，泪尽竹林前。"
        },
        {
            "title": "题念济寺",
            "content": "灵空闻偈夜清净，雨里花枝朝暮开。\r\n故友九泉留语别，逐臣千里寄书来。"
        },
        {
            "title": "无题",
            "content": "耻将名利托交亲，只向尊前乐此身。才大不应成滞客，\r\n时危且喜是闲人。高歌犹爱思归引，醉语惟夸漉酒巾。\r\n□□□□□□□，岂能偏遣老风尘。"
        },
        {
            "title": "斅颜鲁公送挺赟归翠微寺",
            "content": "挺赟惠学该儒释，袖有颜徐真草迹。一斋三请纪行诗，\r\n诮我垂鞭弄鸣镝。寺悬金榜半山隅，石路荒凉松树枯。\r\n虎迹印雪大如斗，闰月暮天过得无。"
        },
        {
            "title": "送从舅成都丞广归蜀（一作李端诗）",
            "content": "巴字天边水，秦人去是归。栈长山雨响，溪乱火田稀。\r\n俗富行应乐，官雄禄岂微。魏舒终有泪，还识宁家衣。"
        },
        {
            "title": "送夔州班使君",
            "content": "晓日照楼船，三军拜峡前。白云随浪散，青壁与城连。\r\n万岭岷峨雪，千家橘柚川。还知楚河内，天子许经年。"
        },
        {
            "title": "途中遇雨马上口号留别张刘二端公",
            "content": "阴雷慢转野云长，骏马双嘶爱雨凉。\r\n应念龙钟在泥滓，欲摧肝胆事王章。"
        },
        {
            "title": "送万巨",
            "content": "把酒留君听琴，难堪岁暮离心。霜叶无风自落，\r\n秋云不雨空阴。人愁荒村路细，马怯寒溪水深。\r\n望断青山独立，更知何处相寻。"
        },
        {
            "title": "送从叔程归西川幕",
            "content": "千山冰雪晴，山静锦花明。群鹤栖莲府，诸戎拜柳营。\r\n浪依巴字息，风入蜀关清。岂念在贫巷，竹林鸣鸟声。"
        },
        {
            "title": "送太常李主簿归觐省",
            "content": "粲粲美仍都，清闲一贵儒。定交分玉剑，发咏写冰壶。\r\n风景随台位，河山入障图。上堂多庆乐，肯念谷中愚。"
        },
        {
            "title": "送陕府王司法",
            "content": "东门雪覆尘，出送陕城人。粉郭朝喧市，朱桥夜掩津。\r\n上寮应重学，小吏已甘贫。谢脁曾为掾，希君一比邻。"
        },
        {
            "title": "送赵真长归夏县旧山依阳征君读书",
            "content": "临杯忽泫然，非是恶离弦。尘陌望松雪，我衰君少年。\r\n幽僧曝山果，寒鹿守冰泉。感物如有待，况依回也贤。"
        },
        {
            "title": "送张成季往江上赋得垂杨",
            "content": "垂杨真可怜，地胜觉春偏。一穗雨声里，千条池色前。\r\n露繁光的皪，日丽影团圆。若到隋堤望，应逢花满船。"
        },
        {
            "title": "送马尚书郎君侍从归觐太原",
            "content": "玉人垂玉鞭，百骑带櫜鞬。从赏野邮静，献新秋果鲜。\r\n塞屯丰雨雪，虏帐失山川。遥想称觞后，唯当共被眠。"
        },
        {
            "title": "送张调参军侍从归觐荆南因寄长林司空十四曙",
            "content": "玉勒侍行襜，郗超未有髯。守儒轻猎骑，承诲访沈潜。\r\n云势将峰杂，江声与屿兼。还当见王粲，应念二毛添。"
        },
        {
            "title": "送李尚书郎君昆季侍从归觐滑州",
            "content": "凤雏联翼美王孙，彩服戎装拟塞垣。金鼎对筵调野膳，\r\n玉鞭齐骑引行轩。冰河一曲旌旗满，墨诏千封雨露繁。\r\n更说务农将罢战，敢持歌颂庆晨昏。"
        },
        {
            "title": "送陈明府赴萍县",
            "content": "素舸载陶公，南随万里风。梅花成雪岭，橘树当家僮。\r\n祠掩荒山下，田开野荻中。岁终书善绩，应与古碑同。"
        },
        {
            "title": "送菊潭王明府",
            "content": "组绶掩衰颜，辉光里第间。晚凉经灞水，清昼入商山。\r\n行境逢花发，弹琴见鹤还。唯应理农后，乡老贺君闲。"
        },
        {
            "title": "送丹阳赵少府（即给事中涓亲弟）",
            "content": "恭闻林下别，未至亦沾裳。荻岸雨声尽，江天虹影长。\r\n佩韦宗懒慢，偷橘爱芳香。遥想从公后，称荣在上堂。"
        },
        {
            "title": "送黎燧尉阳翟",
            "content": "玉貌承严训，金声称上才。列筵青草偃，骤马绿杨开。\r\n潘县花添发，梅家鹤暂来。谁知望恩者，空逐路人回。"
        },
        {
            "title": "送元赞府重任龙门县",
            "content": "二职亚陶公，归程与梦同。柳垂平泽雨，鱼跃大河风。\r\n混迹威长在，孤清志自雄。应嗤向隅者，空寄路尘中。"
        },
        {
            "title": "送李纵别驾加员外郎却赴常州幕",
            "content": "霄汉正联飞，江湖又独归。暂欢同赐被，不待易朝衣。\r\n山雨迎军晚，芦风候火微。还当宴铃阁，谢守亦光辉。"
        },
        {
            "title": "送宋校书赴宣州幕",
            "content": "南想宣城郡，清江野戍闲。艨艟高映浦，睥睨曲随山。\r\n名寄图书内，威生将吏间。春行板桥暮，应伴庾公还。"
        },
        {
            "title": "送从舅成都县丞广归蜀",
            "content": "褒谷通岷岭，青冥此路深。晚程椒瘴热，野饭荔枝阴。\r\n古郡三刀夜，春桥万里心。唯应对杨柳，暂醉卓家琴。"
        },
        {
            "title": "送潘述应宏词下第归江南",
            "content": "愁与醉相和，昏昏竟若何。感年怀阙久，失意梦乡多。\r\n雨里行青草，山前望白波。江楼覆棋好，谁引仲宣过。"
        },
        {
            "title": "送申屠正字往湖南迎亲兼谒赵和州…并戏简前",
            "content": "晓月朣朦映水关，水边因到历阳山。千艘财货朱桥下，\r\n一曲闾阎青荻间。坦腹定逢潘令醉，上楼应伴庾公闲。\r\n欢馀若问南行计，知念天涯负米还。"
        },
        {
            "title": "送魏广下第归扬州",
            "content": "楚乡云水内，春日众山开。淮浪参差起，江帆次第来。\r\n独归初失桂，共醉忽停杯。汉诏年年有，何愁掩上才。"
        },
        {
            "title": "送盐铁裴判官入蜀",
            "content": "传诏收方贡，登车著赐衣。榷商蛮客富，税地芋田肥。\r\n云白风雷歇，林清洞穴稀。炎凉君莫问，见即在忘归。"
        },
        {
            "title": "送邓州崔长史",
            "content": "出山车骑次诸侯，坐领图书见督邮。绕郭桑麻通淅口，\r\n满川风景接襄州。高城鸟过方催夜，废垒蝉鸣不待秋。\r\n闻说元规偏爱月，知君长得伴登楼。"
        },
        {
            "title": "送姨弟裴均尉诸暨（此子先君元相旧判官）",
            "content": "相悲得成长，同是外家恩。旧业废三亩，弱年成一门。\r\n城开山日早，吏散渚禽喧。东阁谬容止，予心君冀言。"
        },
        {
            "title": "送吉中孚校书归楚州旧山（中孚自仙官入仕）",
            "content": "青袍芸阁郎，谈笑挹侯王。旧箓藏云穴，新诗满帝乡。\r\n名高闲不得，到处人争识。谁知冰雪颜，已杂风尘色。\r\n此去复如何，东皋岐路多。藉芳临紫陌，回首忆沧波。\r\n年来倦萧索，但说淮南乐。并楫湖上游，连樯月中泊。\r\n沿溜入阊门，千灯夜市喧。喜逢邻舍伴，遥语问乡园。\r\n下淮风自急，树杪分郊邑。送客随岸行，离人出帆立。\r\n渔村绕水田，澹澹隔晴烟。欲就林中醉，先期石上眠。\r\n林昏天未曙，但向云边去。暗入无路山，心知有花处。\r\n登高日转明，下望见春城。洞里草空长，冢边人自耕。\r\n寥寥行异境，过尽千峰影。露色凝古坛，泉声落寒井。\r\n仙成不可期，多别自堪悲。为问桃源客，何人见乱时。"
        },
        {
            "title": "送韩都护还边",
            "content": "好勇知名早，争雄上将间。战多春入塞，猎惯夜登山。\r\n阵合龙蛇动，军移草木闲。今来部曲尽，白首过萧关。"
        },
        {
            "title": "送惟良上人归江南（一作郢上人）",
            "content": "落日映危樯，归僧向岳阳。注瓶寒浪静，读律夜船香。\r\n苦雾沈山影，阴霾发海光。群生一何负，多病礼医王。"
        },
        {
            "title": "杂曲歌辞·皇帝感词",
            "content": "提剑云雷动，垂衣日月明。禁花呈瑞色，国老见星精。\r\n发棹鱼先跃，窥巢鸟不惊。山呼一万岁，直入九重城。\r\n天衣五凤彩，御马六龙文。雨露清驰道，风雷翊上军。\r\n高方令花外转，行漏乐前闻。时见金鞭举，空中指瑞云。\r\n妙算干戈止，神谋宇宙清。两阶文物盛，七德武功成。\r\n校猎长杨苑，屯军细柳营。归来献明主，歌舞隘春城。\r\n天乐下天中，云軿俨在空。铅黄艳河汉，语笑合笙镛。\r\n已见长随凤，仍闻不避熊。君王亲试舞，阊阖静无风。\r\n第二十九卷"
        },
        {
            "title": "杂曲歌辞·天长地久词",
            "content": "玉砌红花树，香风不敢吹。春光解天意，偏发殿南枝。\r\n虹桥千步廊，半在水中央。天子方清暑，宫娃起夜妆。\r\n辞辇复当熊，倾心奉六宫。君王若看貌，甘在众妃中。\r\n云日呈祥礼物殊，彤庭生献五单于。\r\n塞垣万里无飞鸟，可是边城用郅都。\r\n台殿云深秋色微，君王初赐六宫衣。\r\n楼船泛罢归犹早，行遣才人斗射飞。"
        },
        {
            "title": "杂曲歌辞·妾薄命",
            "content": "妾年初二八，两度嫁狂夫。薄命今犹在，坚贞扫地无。"
        },
        {
            "title": "相和歌辞·长门怨",
            "content": "空宫古廊殿，寒月照斜晖。卧听未央曲，满箱歌舞衣。"
        },
        {
            "title": "晚次鄂州",
            "content": "云开远见汉阳城，犹是孤帆一日程。\r\n估客昼眠知浪静，舟人夜语觉潮生。\r\n三湘愁鬓逢秋色，万里归心对月明。\r\n旧业已随征战尽，更堪江上鼓鼙声！\r\n【注释】：①估客：商人。\r\n②舟人：船家。\r\n③三湘：漓湘、潇湘、蒸湘的总称。在今湖南境内。由鄂州上去即三湘地。愁鬓逢。\r\n④秋色，是说愁鬓承受着秋色。这里的鬓发实已衰白，故也与秋意相应。\r\n⑤更堪：更难堪，犹岂能再听。\r\n⑥鼓鼙：本指军中所用大鼓与小鼓，后也指战事。【译文】：　　浓云散开，远远地可以看见汉阳城，但是行船漂流还要一天的路程。商人知道白天浪静安然入睡，船夫在夜间说话感到潮水涨了上来。三湘时值寒秋，两鬓生出了白发，离家万里望见明月思归的心更深切。家产已经随着战乱毁坏殆尽，哪能忍受再听见江上的鼓角声。【赏析】：　　这是一首即景抒怀的诗。作者安史之乱时，曾作客鄱阳，南行军中，路过三湘，次于鄂州，而写了这首诗。首联写“晚次鄂州”的心情。颔联写晚次鄂州的景况。颈联写“晚次鄂州”的联想。尾联写“晚次鄂州”的感慨。这首诗只截取飘泊生活中的片断，却反映了广阔的社会背景。诗中流露厌战，伤老，思归之情。全诗淡雅而含蓄，平易而炽热，反复咏育，舒畅自若，韵味无穷。“估客昼眠知浪静，舟人夜语觉潮生。”是动中写静，静中写动的名句。"
        },
        {
            "title": "塞下曲四首",
            "content": "鹫翎金仆姑，燕尾绣蝥弧。\r\n独立扬新令，千营共一呼。\r\n林暗草惊风，将军夜引弓。\r\n平明寻白羽，没在石棱中。\r\n月黑雁飞高，单于夜遁逃。\r\n欲将轻骑逐，大雪满弓刀。\r\n野幕敞琼筵，羌戎贺劳旋。\r\n醉和金甲舞，雷鼓动山川。\r\n调箭又呼鹰，俱闻出世能。\r\n奔狐将迸雉，扫尽古丘陵。\r\n亭亭七叶贵，荡荡一隅清。\r\n他日题麟阁，唯应独不名。\r\n【注释】：蝥弧：旗名。【译文】：《塞下曲》为汉乐府旧题，属《横吹曲辞》，内容多写边塞征战。原诗六首，是一个组诗，这里选了四首。通过写将军从发令出征、夜巡射虎、雪夜敌逃、庆功宴舞，表现了将士们英勇无畏的性格，气势雄阔。"
        }
    ]
}