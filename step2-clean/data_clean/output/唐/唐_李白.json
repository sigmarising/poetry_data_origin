{
    "dynasty": "唐",
    "author": "李白",
    "intro": "李白（701－762）当然是大家公认的我国古代最伟大的天才诗人之一，大多数人认为他同时也是一位伟大的词人。他祖籍陇西（今甘肃），一说生于中亚，但少年时即生活在蜀地，壮年漫游天下，学道学剑，好酒任侠，笑傲王侯，一度入供奉，但不久便离开了，后竟被流放到夜郎（今贵州）。 他的诗，想象力“欲上青天揽明月”，气势如“黄河之水天上来”，的确无人能及。北宋初年，人们发现《菩萨蛮》“平林漠漠烟如织”和《忆秦娥》“秦娥梦断秦楼月”两词，又尊他为词的始祖。有人怀疑那是后人所托，至今聚讼纷纭。其实，李白的乐府诗，当时已被之管弦，就是词的滥觞了。至于历来被称为“百代词曲之祖”的这两首词，格调高绝，气象阔大，如果不属于李白，又算作谁的作品为好呢？",
    "items": [
        {
            "title": "秋浦感主人归燕寄内",
            "content": [
                "霜凋楚关木，始知杀气严。寥寥金天廓，婉婉绿红潜。",
                "胡燕别主人，双双语前檐。三飞四回顾，欲去复相瞻。",
                "岂不恋华屋，终然谢珠帘。我不及此鸟，远行岁已淹。",
                "寄书道中叹，泪下不能缄。"
            ]
        },
        {
            "title": "自代内赠",
            "content": [
                "宝刀截流水，无有断绝时。妾意逐君行，缠绵亦如之。",
                "别来门前草，秋巷春转碧。扫尽更还生，萋萋满行迹。",
                "鸣凤始相得，雄惊雌各飞。游云落何山，一往不见归。",
                "估客发大楼，知君在秋浦。梁苑空锦衾，阳台梦行雨。",
                "妾家三作相，失势去西秦。犹有旧歌管，凄清闻四邻。",
                "曲度入紫云，啼无眼中人。妾似井底桃，开花向谁笑。",
                "君如天上月，不肯一回照。窥镜不自识，别多憔悴深。",
                "安得秦吉了，为人道寸心。"
            ]
        },
        {
            "title": "秋浦寄内",
            "content": [
                "我今寻阳去，辞家千里馀。结荷倦水宿，却寄大雷书。",
                "虽不同辛苦，怆离各自居。我自入秋浦，三年北信疏。",
                "红颜愁落尽，白发不能除。有客自梁苑，手携五色鱼。",
                "开鱼得锦字，归问我何如。江山虽道阻，意合不为殊。"
            ]
        },
        {
            "title": "代美人愁镜其二",
            "content": [
                "美人赠此盘龙之宝镜。",
                "烛我金缕之罗衣。",
                "时将红袖拂明月。",
                "为惜普照之余晖。",
                "影中金鹊飞不灭。",
                "台下青鸾思独绝。",
                "藁砧一别若箭弦。",
                "去有日。",
                "来无年。",
                "狂风吹却妾心断。",
                "玉箸并堕菱花前。"
            ]
        },
        {
            "title": "代美人愁镜其一",
            "content": [
                "明明金鹊镜，了了玉台前。拂拭交冰月，光辉何清圆。",
                "红颜老昨日，白发多去年。铅粉坐相误，照来空凄然。",
                "美人赠此盘龙之宝镜，烛我金缕之罗衣。时将红袖拂明",
                "月，",
                "为惜普照之馀晖。影中金鹊飞不灭，台下青鸾思独绝。",
                "稿砧一别若箭弦，去有日，来无年。狂风吹却妾心断，",
                "玉箸并堕菱花前。"
            ]
        },
        {
            "title": "口号吴王美人半醉",
            "content": [
                "风动荷花水殿香，姑苏台上宴吴王。",
                "西施醉舞娇无力，笑倚东窗白玉床。"
            ]
        },
        {
            "title": "学古思边",
            "content": [
                "衔悲上陇首，肠断不见君。流水若有情，幽哀从此分。",
                "苍茫愁边色，惆怅落日曛。山外接远天，天际复有云。",
                "白雁从中来，飞鸣苦难闻。足系一书札，寄言难离群。",
                "离群心断绝，十见花成雪。胡地无春晖，征人行不归。",
                "相思杳如梦，珠泪湿罗衣。"
            ]
        },
        {
            "title": "代寄情楚词体",
            "content": [
                "君不来兮，徒蓄怨积思而孤吟。云阳一去已远，",
                "隔巫山绿水之沉沉。留馀香兮染绣被，夜欲寝兮愁人心。",
                "朝驰余马于青楼，怳若空而夷犹。浮云深兮不得语，",
                "却惆怅而怀忧。使青鸟兮衔书，恨独宿兮伤离居。",
                "何无情而雨绝，梦虽往而交疏。横流涕而长嗟，",
                "折芳洲之瑶华。送飞鸟以极目，怨夕阳之西斜。",
                "愿为连根同死之秋草，不作飞空之落花。"
            ]
        },
        {
            "title": "对酒",
            "content": [
                "蒲萄酒，金叵罗，吴姬十五细马驮。青黛画眉红锦靴，",
                "道字不正娇唱歌。玳瑁筵中怀里醉，芙蓉帐底奈君何。"
            ]
        },
        {
            "title": "思边",
            "content": [
                "去年何时君别妾，南园绿草飞蝴蝶。今岁何时妾忆君，",
                "西山白雪暗晴云。玉关去此三千里，欲寄音书那可闻。"
            ]
        },
        {
            "title": "代秋情",
            "content": [
                "几日相别离，门前生穞葵。寒蝉聒梧桐，日夕长鸣悲。",
                "白露湿萤火，清霜凌兔丝。空掩紫罗袂，长啼无尽时。"
            ]
        },
        {
            "title": "闺情",
            "content": [
                "流水去绝国，浮云辞故关。水或恋前浦，云犹归旧山。",
                "恨君流沙去，弃妾渔阳间。玉箸夜垂流，双双落朱颜。",
                "黄鸟坐相悲，绿杨谁更攀。织锦心草草，挑灯泪斑斑。",
                "窥镜不自识，况乃狂夫还。"
            ]
        },
        {
            "title": "陌上赠美人",
            "content": [
                "骏马骄行踏落花，垂鞭直拂五云车。",
                "美人一笑褰珠箔，遥指红楼是妾家。"
            ]
        },
        {
            "title": "代赠远",
            "content": [
                "妾本洛阳人，狂夫幽燕客。渴饮易水波，由来多感激。",
                "胡马西北驰，香騣摇绿丝。鸣鞭从此去，逐虏荡边陲。",
                "昔去有好言，不言久离别。燕支多美女，走马轻风雪。",
                "见此不记人，恩情云雨绝。啼流玉箸尽，坐恨金闺切。",
                "织锦作短书，肠随回文结。相思欲有寄，恐君不见察。",
                "焚之扬其灰，手迹自此灭。"
            ]
        },
        {
            "title": "春怨",
            "content": [
                "白马金羁辽海东，罗帷绣被卧春风。",
                "落月低轩窥烛尽，飞花入户笑床空。"
            ]
        },
        {
            "title": "长信宫",
            "content": [
                "月皎昭阳殿，霜清长信宫。天行乘玉辇，飞燕与君同。",
                "别有欢娱处，承恩乐未穷。谁怜团扇妾，独坐怨秋风。"
            ]
        },
        {
            "title": "寄远其十一",
            "content": [
                "爱君芙蓉婵娟之艳色。",
                "色可餐兮难再得。",
                "怜君冰玉清迥之明心。",
                "情不极兮意已深。",
                "朝共琅玕之绮食。  ",
                "夜同鸳鸯之锦衾。",
                "恩情婉娈忽为别。",
                "使人莫错乱愁心。",
                "乱愁心。",
                "涕如雪。",
                "寒灯厌梦魂欲绝。",
                "觉来相思生白发。",
                "盈盈汉水若可越。",
                "可惜凌波步罗袜。",
                "美人美人兮归去来。",
                "莫作朝云暮雨兮飞阳台。"
            ]
        },
        {
            "title": "寄远其十",
            "content": [
                "鲁缟如玉霜。",
                "笔题月氏书。  ( 笔一作剪 )",
                "寄书白鹦鹉。",
                "西海慰离居。",
                "行数虽不多。",
                "字字有委曲。",
                "天末如见之。",
                "开缄泪相续。",
                "泪尽恨转深。",
                "千里同此心。",
                "( 上二句一作",
                "千里若在眼。",
                "万里若在心。)",
                "相思千万里。",
                "一书值千金。"
            ]
        },
        {
            "title": "寄远其九",
            "content": [
                "长短春草绿。",
                "缘阶如有情。",
                "卷施心独苦。",
                "抽却死还生。",
                "睹物知妾意。",
                "希君种後庭。",
                "闲时当采掇。",
                "念此莫相轻。"
            ]
        },
        {
            "title": "寄远其八",
            "content": [
                "忆昨东园桃李红碧枝。",
                "与君此时初别离。",
                "金瓶落井无消息。",
                "令人行叹复坐思。",
                "坐思行叹成楚越。",
                "春风玉颜畏销歇。",
                "碧窗纷纷下落花。",
                "青楼寂寂空明月。",
                "两不见。",
                "但相思。",
                "空留锦字表心素。",
                "至今缄愁不忍窥。"
            ]
        },
        {
            "title": "寄远其七",
            "content": [
                "妾在舂陵东。",
                "君居汉江岛。",
                "一日望花光。",
                "往来成白道。",
                "( 上二句一作",
                "日日采蘼芜。",
                "上山成白道。)",
                "一为云雨别。",
                "此地生秋草。",
                "秋草秋蛾飞。",
                "相思愁落晖。",
                "何由一相见。",
                "灭烛解罗衣。",
                "( 上二句一作",
                "昔时携手去。",
                "今日流泪归。",
                "遥知不得意。",
                "玉箸点罗衣。)"
            ]
        },
        {
            "title": "寄远其六",
            "content": [
                "阳台隔楚水。",
                "春草生黄河。",
                "相思无日夜。",
                "浩荡若流波。",
                "流波向海去。",
                "欲见终无因。  ",
                "遥将一点泪。",
                "远寄如花人。"
            ]
        },
        {
            "title": "寄远其五",
            "content": [
                "远忆巫山阳。",
                "花明渌江暖。",
                "踌躇未得往。",
                "泪向南云满。",
                "春风复无情。",
                "吹我梦魂断。",
                "不见眼中人。",
                "天长音信短。"
            ]
        },
        {
            "title": "寄远其四",
            "content": [
                "玉箸落春镜。",
                "坐愁湖阳水。",
                "闻与阴丽华。",
                "风烟接邻里。",
                "青春已复过。",
                "白日忽相催。",
                "但恐荷花晚。  ",
                "令人意已摧。",
                "相思不惜梦。",
                "日夜向阳台。"
            ]
        },
        {
            "title": "寄远其三",
            "content": [
                "本作一行书。",
                "殷勤道相忆。",
                "一行复一行。",
                "满纸情何极。",
                "瑶台有黄鹤。",
                "为报青楼人。",
                "朱颜凋落尽。",
                "白发一何新。",
                "自知未应还。",
                "离居经三春。 ",
                "桃李今若为。",
                "当窗发光彩。",
                "莫使香风飘。",
                "留与红芳待。"
            ]
        },
        {
            "title": "寄远其二",
            "content": [
                "青楼何所在。",
                "乃在碧云中。",
                "宝镜挂秋水。  ",
                "罗衣轻春风。",
                "新妆坐落日。",
                "怅望金屏空。  ",
                "念此送短书。 ",
                "愿同双飞鸿。"
            ]
        },
        {
            "title": "寄远其一",
            "content": [
                "三鸟别王母。",
                "衔书来见过。 ",
                "肠断若剪弦。",
                "其如愁思何。",
                "遥知玉窗里。",
                "纤手弄云和。",
                "奏曲有深意。",
                "青松交女萝。",
                "写水山井中。",
                "同泉岂殊波。",
                "秦心与楚恨。",
                "皎皎为谁多。"
            ]
        },
        {
            "title": "杂诗",
            "content": [
                "白日与明月，昼夜尚不闲。况尔悠悠人，安得久世间。",
                "传闻海水上，乃有蓬莱山。玉树生绿叶，灵仙每登攀。",
                "一食驻玄发，再食留红颜。吾欲从此去，去之无时还。"
            ]
        },
        {
            "title": "白田马上闻莺",
            "content": [
                "黄鹂啄紫椹，五月鸣桑枝。我行不记日，误作阳春时。",
                "蚕老客未归，白田已缫丝。驱马又前去，扪心空自悲。"
            ]
        },
        {
            "title": "宣城见杜鹃花",
            "content": [
                "蜀国曾闻子规鸟，宣城还见杜鹃花。",
                "一叫一回肠一断，三春三月忆三巴。"
            ]
        },
        {
            "title": "放後遇恩不沾",
            "content": [
                "天作云与雷，霈然德泽开。东风日本至，白雉越裳来。",
                "独弃长沙国，三年未许回。何时入宣室，更问洛阳才。"
            ]
        },
        {
            "title": "流夜郎闻酺不预",
            "content": [
                "北阙圣人歌太康，南冠君子窜遐荒。",
                "汉酺闻奏钧天乐，愿得风吹到夜郎。"
            ]
        },
        {
            "title": "金陵听韩侍御吹笛",
            "content": [
                "韩公吹玉笛，倜傥流英音。风吹绕钟山，万壑皆龙吟。",
                "王子停凤管，师襄掩瑶琴。馀韵度江去，天涯安可寻。"
            ]
        },
        {
            "title": "嵩山采菖蒲者",
            "content": [
                "神仙多古貌，双耳下垂肩。嵩岳逢汉武，疑是九疑仙。",
                "我来采菖蒲，服食可延年。言终忽不见，灭影入云烟。",
                "喻帝竟莫悟，终归茂陵田。"
            ]
        },
        {
            "title": "平虏将军妻",
            "content": [
                "平虏将军妇，入门二十年。君心自有悦，妾宠岂能专。",
                "出解床前帐，行吟道上篇。古人不唾井，莫忘昔缠绵。"
            ]
        },
        {
            "title": "从军行",
            "content": [
                "百战沙场碎铁衣，城南已合数重围。",
                "突营射杀呼延将，独领残兵千骑归。",
                ""
            ]
        },
        {
            "title": "题宛溪馆",
            "content": [
                "吾怜宛溪好，百尺照心明。何谢新安水，千寻见底清。",
                "白沙留月色，绿竹助秋声。却笑严湍上，于今独擅名。"
            ]
        },
        {
            "title": "题江夏修静寺",
            "content": [
                "我家北海宅，作寺南江滨。空庭无玉树，高殿坐幽人。",
                "书带留青草，琴堂幂素尘。平生种桃李，寂灭不成春。"
            ]
        },
        {
            "title": "题金陵王处士水亭",
            "content": [
                "王子耽玄言，贤豪多在门。好鹅寻道士，爱竹啸名园。",
                "树色老荒苑，池光荡华轩。此堂见明月，更忆陆平原。",
                "扫拭青玉簟，为余置金尊。醉罢欲归去，花枝宿鸟喧。",
                "何时复来此，再得洗嚣烦。"
            ]
        },
        {
            "title": "嘲鲁儒",
            "content": [
                "鲁叟谈五经，白发死章句。问以经济策，茫如坠烟雾。",
                "足著远游履，首戴方山巾。缓步从直道，未行先起尘。",
                "秦家丞相府，不重褒衣人。君非叔孙通，与我本殊伦。",
                "时事且未达，归耕汶水滨。"
            ]
        },
        {
            "title": "题东溪公幽居",
            "content": [
                "杜陵贤人清且廉，东谿卜筑岁将淹。宅近青山同谢脁，",
                "门垂碧柳似陶潜。好鸟迎春歌后院，飞花送酒舞前檐。",
                "客到但知留一醉，盘中只有水晶盐。"
            ]
        },
        {
            "title": "洗脚亭",
            "content": [
                "白道向姑熟，洪亭临道傍。前有昔时井，下有五丈床。",
                "樵女洗素足，行人歇金装。西望白鹭洲，芦花似朝霜。",
                "送君此时去，回首泪成行。"
            ]
        },
        {
            "title": "题瓜州新河饯族叔舍人贲",
            "content": [
                "齐公凿新河，万古流不绝。丰功利生人，天地同朽灭。",
                "两桥对双阁，芳树有行列。爱此如甘棠，谁云敢攀折。",
                "吴关倚此固，天险自兹设。海水落斗门，湖平见沙汭。",
                "我行送季父，弭棹徒流悦。杨花满江来，疑是龙山雪。",
                "惜此林下兴，怆为山阳别。瞻望清路尘，归来空寂灭。"
            ]
        },
        {
            "title": "题元丹丘山居",
            "content": [
                "故人栖东山，自爱丘壑美。青春卧空林，白日犹不起。",
                "松风清襟袖，石潭洗心耳。羡君无纷喧，高枕碧霞里。"
            ]
        },
        {
            "title": "题随州紫阳先生壁",
            "content": [
                "神农好长生，风俗久已成。复闻紫阳客，早署丹台名。",
                "喘息餐妙气，步虚吟真声。道与古仙合，心将元化并。",
                "楼疑出蓬海，鹤似飞玉京。松雪窗外晓，池水阶下明。",
                "忽耽笙歌乐，颇失轩冕情。终愿惠金液，提携凌太清。"
            ]
        },
        {
            "title": "南奔书怀",
            "content": [
                "遥夜何漫漫，空歌白石烂。甯戚未匡齐，陈平终佐汉。",
                "欃枪扫河洛，直割鸿沟半。历数方未迁，云雷屡多难。",
                "天人秉旄钺，虎竹光藩翰。侍笔黄金台，传觞青玉案。",
                "不因秋风起，自有思归叹。主将动谗疑，王师忽离叛。",
                "自来白沙上，鼓噪丹阳岸。宾御如浮云，从风各消散。",
                "舟中指可掬，城上骸争爨。草草出近关，行行昧前算。",
                "南奔剧星火，北寇无涯畔。顾乏七宝鞭，留连道傍玩。",
                "太白夜食昴，长虹日中贯。秦赵兴天兵，茫茫九州乱。",
                "感遇明主恩，颇高祖逖言。过江誓流水，志在清中原。",
                "拔剑击前柱，悲歌难重论。",
                "第一百八十四卷"
            ]
        },
        {
            "title": "巫山枕障",
            "content": [
                "巫山枕障画高丘，白帝城边树色秋。",
                "朝云夜入无行处，巴水横天更不流。"
            ]
        },
        {
            "title": "白胡桃",
            "content": [
                "红罗袖里分明见，白玉盘中看却无。",
                "疑是老僧休念诵，腕前推下水晶珠。"
            ]
        },
        {
            "title": "咏槿",
            "content": [
                "园花笑芳年，池草艳春色。犹不如槿花，婵娟玉阶侧。",
                "芬荣何夭促，零落在瞬息。岂若琼树枝，终岁长翕赩。"
            ]
        },
        {
            "title": "白鹭鸶",
            "content": [
                "白鹭下秋水，孤飞如坠霜。心闲且未去，独立沙洲傍。"
            ]
        },
        {
            "title": "莹禅师房观山海图",
            "content": [
                "真僧闭精宇，灭迹含达观。列嶂图云山，攒峰入霄汉。",
                "丹崖森在目，清昼疑卷幔。蓬壶来轩窗，瀛海入几案。",
                "烟涛争喷薄，岛屿相凌乱。征帆飘空中，瀑水洒天半。",
                "峥嵘若可陟，想像徒盈叹。杳与真心冥，遂谐静者玩。",
                "如登赤城里，揭步沧洲畔。即事能娱人，从兹得消散。"
            ]
        },
        {
            "title": "求崔山人百丈崖瀑布图",
            "content": [
                "百丈素崖裂，四山丹壁开。龙潭中喷射，昼夜生风雷。",
                "但见瀑泉落，如潈云汉来。闻君写真图，岛屿备萦回。",
                "石黛刷幽草，曾青泽古苔。幽缄倘相传，何必向天台。"
            ]
        },
        {
            "title": "观元丹丘坐巫山屏风",
            "content": [
                "昔游三峡见巫山，见画巫山宛相似。疑是天边十二峰，",
                "飞入君家彩屏里。寒松萧瑟如有声，阳台微茫如有情。",
                "锦衾瑶席何寂寂，楚王神女徒盈盈。高咫尺，如千里，",
                "翠屏丹崖灿如绮。苍苍远树围荆门，历历行舟泛巴水。",
                "水石潺湲万壑分，烟光草色俱氛氲。溪花笑日何年发，",
                "江客听猿几岁闻。使人对此心缅邈，疑入嵩丘梦彩云。"
            ]
        },
        {
            "title": "题雍丘崔明府丹灶",
            "content": [
                "美人为政本忘机，服药求仙事不违。叶县已泥丹灶毕，",
                "瀛洲当伴赤松归。先师有诀神将助，大圣无心火自飞。",
                "九转但能生羽翼，双凫忽去定何依。"
            ]
        },
        {
            "title": "观博平王志安少府山水粉图",
            "content": [
                "粉壁为空天，丹青状江海。游云不知归，日见白鸥在。",
                "博平真人王志安，沉吟至此愿挂冠。松溪石磴带秋色，",
                "愁客思归坐晓寒。"
            ]
        },
        {
            "title": "观放白鹰其二",
            "content": [
                "寒冬十二月。",
                "苍鹰八九毛。",
                "寄言燕雀莫相啄。  ",
                "自有云霄万里高。"
            ]
        },
        {
            "title": "流夜郎题葵叶",
            "content": [
                "惭君能卫足，叹我远移根。白日如分照，还归守故园。"
            ]
        },
        {
            "title": "观放白鹰其一",
            "content": [
                "八月边风高，胡鹰白锦毛。孤飞一片雪，百里见秋毫。",
                "寒冬十二月，苍鹰八九毛。寄言燕雀莫相啅，",
                "自有云霄万里高。"
            ]
        },
        {
            "title": "紫藤树",
            "content": [
                "紫藤挂云木，花蔓宜阳春。密叶隐歌鸟，香风留美人。"
            ]
        },
        {
            "title": "南轩松",
            "content": [
                "南轩有孤松，柯叶自绵幂。清风无闲时，潇洒终日夕。",
                "阴生古苔绿，色染秋烟碧。何当凌云霄，直上数千尺。"
            ]
        },
        {
            "title": "咏邻女东窗海石榴",
            "content": [
                "鲁女东窗下，海榴世所稀。珊瑚映绿水，未足比光辉。",
                "清香随风发，落日好鸟归。愿为东南枝，低举拂罗衣。",
                "无由共攀折，引领望金扉。"
            ]
        },
        {
            "title": "观猎",
            "content": [
                "太守耀清威，乘闲弄晚晖。江沙横猎骑，山火绕行围。",
                "箭逐云鸿落，鹰随月兔飞。不知白日暮，欢赏夜方归。"
            ]
        },
        {
            "title": "鲁东门观刈蒲",
            "content": [
                "鲁国寒事早，初霜刈渚蒲。挥镰若转月，拂水生连珠。",
                "此草最可珍，何必贵龙须。织作玉床席，欣承清夜娱。",
                "罗衣能再拂，不畏素尘芜。"
            ]
        },
        {
            "title": "江南春怀",
            "content": [
                "青春几何时，黄鸟鸣不歇。天涯失乡路，江外老华发。",
                "心飞秦塞云，影滞楚关月。身世殊烂漫，田园久芜没。",
                "岁晏何所从，长歌谢金阙。"
            ]
        },
        {
            "title": "田园言怀",
            "content": [
                "贾谊三年谪，班超万里侯。何如牵白犊，饮水对清流。"
            ]
        },
        {
            "title": "览镜书怀",
            "content": [
                "得道无古今，失道还衰老。自笑镜中人，白发如霜草。",
                "扪心空叹息，问影何枯槁。桃李竟何言，终成南山皓。"
            ]
        },
        {
            "title": "避地司空原言怀",
            "content": [
                "南风昔不竞，豪圣思经纶。刘琨与祖逖，起舞鸡鸣晨。",
                "虽有匡济心，终为乐祸人。我则异于是，潜光皖水滨。",
                "卜筑司空原，北将天柱邻。雪霁万里月，云开九江春。",
                "俟乎泰阶平，然后托微身。倾家事金鼎，年貌可长新。",
                "所愿得此道，终然保清真。弄景奔日驭，攀星戏河津。",
                "一随王乔去，长年玉天宾。"
            ]
        },
        {
            "title": "寻阳紫极宫感秋作",
            "content": [
                "何处闻秋声，翛翛北窗竹。回薄万古心，揽之不盈掬。",
                "静坐观众妙，浩然媚幽独。白云南山来，就我檐下宿。",
                "懒从唐生决，羞访季主卜。四十九年非，一往不可复。",
                "野情转萧洒，世道有翻覆。陶令归去来，田家酒应熟。"
            ]
        },
        {
            "title": "江上秋怀",
            "content": [
                "餐霞卧旧壑，散发谢远游。山蝉号枯桑，始复知天秋。",
                "朔雁别海裔，越燕辞江楼。飒飒风卷沙，茫茫雾萦洲。",
                "黄云结暮色，白水扬寒流。恻怆心自悲，潺湲泪难收。",
                "蘅兰方萧瑟，长叹令人愁。"
            ]
        },
        {
            "title": "荆州贼平临洞庭言怀作",
            "content": [
                "修蛇横洞庭，吞象临江岛。积骨成巴陵，遗言闻楚老。",
                "水穷三苗国，地窄三湘道。岁晏天峥嵘，时危人枯槁。",
                "思归阴丧乱，去国伤怀抱。郢路方丘墟，章华亦倾倒。",
                "风悲猿啸苦，木落鸿飞早。日隐西赤沙，月明东城草。",
                "关河望已绝，氛雾行当扫。长叫天可闻，吾将问苍昊。"
            ]
        },
        {
            "title": "秋夕书怀",
            "content": [
                "北风吹海雁，南渡落寒声。感此潇湘客，凄其流浪情。",
                "海怀结沧洲，霞想游赤城。始探蓬壶事，旋觉天地轻。",
                "澹然吟高秋，闲卧瞻太清。萝月掩空幕，松霜结前楹。",
                "灭见息群动，猎微穷至精。桃花有源水，可以保吾生。"
            ]
        },
        {
            "title": "感遇其四",
            "content": [
                "宋玉事楚王。",
                "立身本高洁。",
                "巫山赋彩云。",
                "郢路歌白雪。",
                "举国莫能和。",
                "巴人皆卷舌。",
                "一感登徒言。",
                "恩情遂中绝。"
            ]
        },
        {
            "title": "感遇其三",
            "content": [
                "昔余闻嫦娥。  ",
                "窃药驻云发。",
                "不自娇玉颜。",
                "方希炼金骨。",
                "飞去身莫返。",
                "含笑坐明月。",
                "紫宫夸蛾眉。",
                "随手会凋歇。"
            ]
        },
        {
            "title": "感遇其二",
            "content": [
                "可叹东篱菊。",
                "茎疏叶且微。",
                "虽言异兰蕙。",
                "亦自有芳菲。",
                "未泛盈樽酒。",
                "徒沾清露辉。",
                "当荣君不采。",
                "飘落欲何依。"
            ]
        },
        {
            "title": "感遇其一",
            "content": [
                "吾爱王子晋，得道伊洛滨。金骨既不毁，玉颜长自春。",
                "可怜浮丘公，猗靡与情亲。举首白日间，分明谢时人。",
                "二仙去已远，梦想空殷勤。",
                "可叹东篱菊，茎疏叶且微。虽言异兰蕙，亦自有芳菲。",
                "未泛盈樽酒，徒沾清露辉。当荣君不采，飘落欲何依。",
                "昔余闻姮娥，窃药驻云发。不自娇玉颜，方希炼金骨。",
                "飞去身莫返，含笑坐明月。紫宫夸蛾眉，随手会凋歇。",
                "宋玉事楚王，立身本高洁。巫山赋彩云，郢路歌白雪。",
                "举国莫能和，巴人皆卷舌。一感登徒言，恩情遂中绝。"
            ]
        },
        {
            "title": "感兴其六",
            "content": [
                "嘉谷隐丰草。",
                "草深苗且稀。",
                "农夫既不异。",
                "孤穗将安归。",
                "常恐委畴陇。",
                "忽与秋蓬飞。",
                "鸟得荐宗庙。",
                "为君生光辉。"
            ]
        },
        {
            "title": "感兴其五",
            "content": [
                "西国有美女。",
                "结楼青云端。",
                "蛾眉艳晓月。",
                "一笑倾城欢。",
                "高节不可夺。",
                "炯心如凝丹。",
                "常恐彩色晚。",
                "不为人所观。",
                "安得配君子。",
                "共乘双飞鸾。"
            ]
        },
        {
            "title": "感兴其四",
            "content": [
                "十五游神仙。",
                "仙游未曾歇。",
                "吹笙吟松风。  ",
                "泛瑟窥海月。",
                "西山玉童子。",
                "使我炼金骨。",
                "欲逐黄鹤飞。",
                "相呼向蓬阙。"
            ]
        },
        {
            "title": "感兴其三",
            "content": [
                "裂素持作书。",
                "将寄万里怀。",
                "眷眷待远信。",
                "竟岁无人来。",
                "征鸿务随阳。",
                "又不为我栖。",
                "委之在深箧。",
                "蠹鱼坏其题。",
                "何如投水中。",
                "流落他人开。",
                "不惜他人开。",
                "但恐生是非。"
            ]
        },
        {
            "title": "感兴其二",
            "content": [
                "洛浦有宓妃。",
                "飘摇雪争飞。",
                "轻云拂素月。",
                "了可见清辉。",
                "解佩欲西去。",
                "含情讵相违。",
                "香尘动罗袜。",
                "绿水不沾衣。",
                "陈王徒作赋。",
                "神女岂同归。",
                "好色伤大雅。",
                "多为世所讥。"
            ]
        },
        {
            "title": "感兴其一",
            "content": [
                "瑶姬天帝女，精彩化朝云。宛转入宵梦，无心向楚君。",
                "锦衾抱秋月，绮席空兰芬。茫昧竟谁测，虚传宋玉文。",
                "洛浦有宓妃，飘飖雪争飞。轻云拂素月，了可见清辉。",
                "解珮欲西去，含情讵相违。香尘动罗袜，绿水不沾衣。",
                "陈王徒作赋，神女岂同归。好色伤大雅，多为世所讥。",
                "裂素持作书，将寄万里怀。眷眷待远信，竟岁无人来。",
                "征鸿务随阳，又不为我栖。委之在深箧，蠹鱼坏其题。",
                "何如投水中，流落他人开。不惜他人开，但恐生是非。",
                "十五游神仙，仙游未曾歇。吹笙坐松风，泛瑟窥海月。",
                "西山玉童子，使我炼金骨。欲逐黄鹤飞，相呼向蓬阙。",
                "西国有美女，结楼青云端。蛾眉艳晓月，一笑倾城欢。",
                "高节不可夺，炯心如凝丹。常恐彩色晚，不为人所观。",
                "安得配君子，共乘双飞鸾。",
                "嘉谷隐丰草，草深苗且稀。农夫既不异，孤穗将安归。",
                "常恐委畴陇，忽与秋蓬飞。乌得荐宗庙，为君生光辉。"
            ]
        },
        {
            "title": "拟古其十二",
            "content": [
                "去去复去去，辞君还忆君。",
                "汉水既殊流，楚山亦此分。",
                "人生难称意，岂得长为群。",
                "越燕喜海日，燕鸿思朔云。",
                "别久容华晚，琅玕不能饭。",
                "日落知天昏，梦长觉道远。",
                "望夫登高山，化石竟不返。"
            ]
        },
        {
            "title": "拟古其十一",
            "content": [
                "涉江弄秋水，爱此荷花鲜。",
                "攀荷弄其珠，荡漾不成圆。",
                "佳人彩云里，欲赠隔远天。",
                "相思无由见，怅望凉风前。"
            ]
        },
        {
            "title": "拟古其十",
            "content": [
                "仙人骑彩凤，昨下阆风岑。",
                "海水三清浅，桃源一见寻。",
                "遗我绿玉杯，兼之紫琼琴。",
                "杯以倾美酒，琴以闲素心。",
                "二物非世有，何论珠与金。",
                "琴弹松里风，杯劝天上月。",
                "风月长相知，世人何倏忽。"
            ]
        },
        {
            "title": "拟古其八",
            "content": [
                "月色不可扫，客愁不可道。",
                "玉露生秋衣，流萤飞百草。",
                "日月终销毁，天地同枯槁。",
                "蟪蛄啼青松，安见此树老。",
                "金丹宁误俗，昧者难精讨。",
                "尔非千岁翁，多恨去世早。",
                "饮酒入玉壶，藏身以为宝。"
            ]
        },
        {
            "title": "拟古其七",
            "content": [
                "世路今太行，回车竟何托。",
                "万族皆凋枯，遂无少可乐。",
                "旷野多白骨，幽魂共销铄。",
                "荣贵当及时，春华宜照灼。",
                "人非昆山玉，安得长璀错。",
                "身没期不朽，荣名在麟阁。"
            ]
        },
        {
            "title": "拟古其六",
            "content": [
                "运速天地闭，胡风结飞霜。",
                "百草死冬月，六龙颓西荒。",
                "太白出东方，彗星扬精光。",
                "鸳鸯非越鸟，何为眷南翔。",
                "惟昔鹰将犬，今为侯与王。",
                "得水成蛟龙，争池夺凤凰。",
                "北斗不酌酒，南箕空簸扬。"
            ]
        },
        {
            "title": "拟古其五",
            "content": [
                "今日风日好，明日恐不如。",
                "春风笑于人，何乃愁自居。",
                "吹箫舞彩凤，酌醴鲙神鱼。",
                "千金买一醉，取乐不求馀。",
                "达士遗天地，东门有二疏。",
                "愚夫同瓦石，有才知卷舒。",
                "无事坐悲苦，块然涸辙鱼。"
            ]
        },
        {
            "title": "拟古其四",
            "content": [
                "清都绿玉树，灼烁瑶台春。",
                "攀花弄秀色，远赠天仙人。",
                "香风送紫蕊，直到扶桑津。",
                "取掇世上艳，所贵心之珍。",
                "相思传一笑，聊欲示情亲。"
            ]
        },
        {
            "title": "拟古其三",
            "content": [
                "长绳难系日，自古共悲辛。",
                "黄金高北斗，不惜买阳春。",
                "石火无留光，还如世中人。",
                "即事已如梦，後来我谁身。",
                "提壶莫辞贫，取酒会四邻。",
                "仙人殊恍惚，未若醉中真。"
            ]
        },
        {
            "title": "拟古其二",
            "content": [
                "高楼入青天，下有白玉堂。明月看欲堕，当窗悬清光。",
                "遥夜一美人，罗衣沾秋霜。含情弄柔瑟，弹作陌上桑。",
                "弦声何激烈，风卷绕飞梁。行人皆踯躅，栖鸟起回翔。",
                "但写妾意苦，莫辞此曲伤。愿逢同心者，飞作紫鸳鸯。"
            ]
        },
        {
            "title": "拟古其一",
            "content": [
                "青天何历历，明星如白石。黄姑与织女，相去不盈尺。",
                "银河无鹊桥，非时将安适。闺人理纨素，游子悲行役。",
                "瓶冰知冬寒，霜露欺远客。客似秋叶飞，飘飖不言归。",
                "别后罗带长，愁宽去时衣。乘月托宵梦，因之寄金徽。"
            ]
        },
        {
            "title": "效古其二",
            "content": [
                "自古有秀色。",
                "西施与东邻。",
                "蛾眉不可妒。",
                "况乃效其颦。",
                "所以尹婕妤。",
                "羞见邢夫人。",
                "低头不出气。",
                "塞默少精神。",
                "寄语无盐子。",
                "如君何足珍。"
            ]
        },
        {
            "title": "效古其一",
            "content": [
                "朝入天苑中，谒帝蓬莱宫。青山映辇道，碧树摇苍空。",
                "谬题金闺籍，得与银台通。待诏奉明主，抽毫颂清风。",
                "归时落日晚，躞蹀浮云骢。人马本无意，飞驰自豪雄。",
                "入门紫鸳鸯，金井双梧桐。清歌弦古曲，美酒沽新丰。",
                "快意且为乐，列筵坐群公。光景不可留，生世如转蓬。",
                "早达胜晚遇，羞比垂钓翁。"
            ]
        },
        {
            "title": "越中秋怀",
            "content": [
                "越水绕碧山，周回数千里。乃是天镜中，分明画相似。",
                "爱此从冥搜，永怀临湍游。一为沧波客，十见红蕖秋。",
                "观涛壮天险，望海令人愁。路遐迫西照，岁晚悲东流。",
                "何必探禹穴，逝将归蓬丘。不然五湖上，亦可乘扁舟。"
            ]
        },
        {
            "title": "重忆一首",
            "content": [
                "欲向江东去，定将谁举杯。稽山无贺老，却棹酒船回。"
            ]
        },
        {
            "title": "望月有怀",
            "content": [
                "清泉映疏松，不知几千古。",
                "寒月摇清波，流光入窗户。",
                "对此空长吟，思君意何深。",
                "无因见安道，兴尽愁人心。"
            ]
        },
        {
            "title": "忆东山二首",
            "content": [
                "不向东山久，蔷薇几度花。白云还自散，明月落谁家。",
                "我今携谢妓，长啸绝人群。欲报东山客，开关扫白云。"
            ]
        },
        {
            "title": "忆崔郎中宗之游南阳遗吾孔子琴抚之潸然感旧",
            "content": [
                "昔在南阳城，唯餐独山蕨。忆与崔宗之，白水弄素月。",
                "时过菊潭上，纵酒无休歇。泛此黄金花，颓然清歌发。",
                "一朝摧玉树，生死殊飘忽。留我孔子琴，琴存人已殁。",
                "谁传广陵散，但哭邙山骨。泉户何时明，长扫狐兔窟。"
            ]
        },
        {
            "title": "秋夜独坐怀故山",
            "content": [
                "小隐慕安石，远游学屈平。天书访江海，云卧起咸京。",
                "入侍瑶池宴，出陪玉辇行。夸胡新赋作，谏猎短书成。",
                "但奉紫霄顾，非邀青史名。庄周空说剑，墨翟耻论兵。",
                "拙薄遂疏绝，归闲事耦耕。顾无苍生望，空爱紫芝荣。",
                "寥落暝霞色，微茫旧壑情。秋山绿萝月，今夕为谁明。"
            ]
        },
        {
            "title": "访戴天山道士不遇",
            "content": [
                "犬吠水声中，桃花带雨浓。树深时见鹿，溪午不闻钟。",
                "野竹分青霭，飞泉挂碧峰。无人知所去，愁倚两三松。"
            ]
        },
        {
            "title": "自遣",
            "content": [
                "对酒不觉暝，落花盈我衣。醉起步溪月，鸟还人亦稀。"
            ]
        },
        {
            "title": "嘲王历阳不肯饮酒",
            "content": [
                "地白风色寒，雪花大如手。笑杀陶渊明，不饮杯中酒。",
                "浪抚一张琴，虚栽五株柳。空负头上巾，吾于尔何有。"
            ]
        },
        {
            "title": "醉题王汉阳厅",
            "content": [
                "我似鹧鸪鸟，南迁懒北飞。时寻汉阳令，取醉月中归。"
            ]
        },
        {
            "title": "对酒",
            "content": [
                "劝君莫拒杯，春风笑人来。桃李如旧识，倾花向我开。",
                "流莺啼碧树，明月窥金罍。昨日朱颜子，今日白发催。",
                "棘生石虎殿，鹿走姑苏台。自古帝王宅，城阙闭黄埃。",
                "君若不饮酒，昔人安在哉。"
            ]
        },
        {
            "title": "庐山东林寺夜怀",
            "content": [
                "我寻青莲宇，独往谢城阙。霜清东林钟，水白虎溪月。",
                "天香生虚空，天乐鸣不歇。宴坐寂不动，大千入毫发。",
                "湛然冥真心，旷劫断出没。"
            ]
        },
        {
            "title": "春滞沅湘有怀山中",
            "content": [
                "沅湘春色还，风暖烟草绿。古之伤心人，于此肠断续。",
                "予非怀沙客，但美采菱曲。所愿归东山，寸心于此足。"
            ]
        },
        {
            "title": "山中与幽人对酌",
            "content": [
                "两人对酌山花开，一杯一杯复一杯。",
                "我醉欲眠卿且去，明朝有意抱琴来。"
            ]
        },
        {
            "title": "夏日山中",
            "content": [
                "懒摇白羽扇，裸体青林中。脱巾挂石壁，露顶洒松风。"
            ]
        },
        {
            "title": "日夕山中忽然有怀",
            "content": [
                "久卧青山云，遂为青山客。山深云更好，赏弄终日夕。",
                "月衔楼间峰，泉漱阶下石。素心自此得，真趣非外惜。",
                "鼯啼桂方秋，风灭籁归寂。缅思洪崖术，欲往沧海隔。",
                "云车来何迟，抚几空叹息。"
            ]
        },
        {
            "title": "清溪半夜闻笛",
            "content": [
                "羌笛梅花引，吴溪陇水情。寒山秋浦月，肠断玉关声。"
            ]
        },
        {
            "title": "月夜听卢子顺弹琴",
            "content": [
                "闲夜坐明月。  ",
                "幽人弹素琴。",
                "忽闻悲风调。",
                "宛若寒松吟。",
                "白雪乱纤手。",
                "绿水清虚心。",
                "钟期久已没。",
                "世上无知音。",
                ""
            ]
        },
        {
            "title": "金陵江上遇蓬池隐者  时于落星石上",
            "content": [
                "心爱名山游，身随名山远。罗浮麻姑台，此去或未返。",
                "遇君蓬池隐，就我石上饭。空言不成欢，强笑惜日晚。",
                "绿水向雁门，黄云蔽龙山。叹息两客鸟，裴回吴越间。",
                "共语一执手，留连夜将久。解我紫绮裘，且换金陵酒。",
                "酒来笑复歌，兴酣乐事多。水影弄月色，清光奈愁何。",
                "明晨挂帆席，离恨满沧波。"
            ]
        },
        {
            "title": "春日独酌其二",
            "content": [
                "我有紫霞想。",
                "缅怀沧洲间。",
                "且对一壶酒。 ",
                "澹然万事闲。",
                "横琴倚高松。",
                "把酒望远山。",
                "长空去鸟没。",
                "落日孤云还。",
                "但恐光景晚。",
                "宿昔成秋颜。"
            ]
        },
        {
            "title": "友人会宿",
            "content": [
                "涤荡千古愁，留连百壶饮。良宵宜清谈，皓月未能寝。",
                "醉来卧空山，天地即衾枕。"
            ]
        },
        {
            "title": "春日独酌其一",
            "content": [
                "东风扇淑气，水木荣春晖。白日照绿草，落花散且飞。",
                "孤云还空山，众鸟各已归。彼物皆有托，吾生独无依。",
                "对此石上月，长醉歌芳菲。",
                "我有紫霞想，缅怀沧洲间。思对一壶酒，澹然万事闲。",
                "横琴倚高松，把酒望远山。长空去鸟没，落日孤云还。",
                "但恐光景晚，宿昔成秋颜。"
            ]
        },
        {
            "title": "独酌",
            "content": [
                "春草如有意，罗生玉堂阴。东风吹愁来，白发坐相侵。",
                "独酌劝孤影，闲歌面芳林。长松尔何知，萧瑟为谁吟。",
                "手舞石上月，膝横花间琴。过此一壶外，悠悠非我心。"
            ]
        },
        {
            "title": "待酒不至",
            "content": [
                "玉壶系青丝，沽酒来何迟。山花向我笑，正好衔杯时。",
                "晚酌东窗下，流莺复在兹。春风与醉客，今日乃相宜。"
            ]
        },
        {
            "title": "过汪氏别业其二",
            "content": [
                "畴昔未识君。",
                "知君好贤才。",
                "随山起馆宇。",
                "凿石营池台。",
                "星火五月中。  ",
                "景风从南来。",
                "数枝石榴发。",
                "一丈荷花开。",
                "恨不当此时。",
                "相过醉金□。  ",
                "我行值木落。",
                "月苦清猿哀。",
                "永夜达五更。",
                "吴歈送琼杯。",
                "酒酣欲起舞。",
                "四座歌相催。",
                "日出远海明。",
                "轩车且徘徊。",
                "更游龙潭去。",
                "枕石拂莓苔。"
            ]
        },
        {
            "title": "过汪氏别业其一",
            "content": [
                "游山谁可游，子明与浮丘。叠岭碍河汉，连峰横斗牛。",
                "汪生面北阜，池馆清且幽。我来感意气，捶炰列珍羞。",
                "扫石待归月，开池涨寒流。酒酣益爽气，为乐不知秋。",
                "畴昔未识君，知君好贤才。随山起馆宇，凿石营池台。",
                "星火五月中，景风从南来。数枝石榴发，一丈荷花开。",
                "恨不当此时，相过醉金罍。我行值木落，月苦清猿哀。",
                "永夜达五更，吴歈送琼杯。酒酣欲起舞，四座歌相催。",
                "日出远海明，轩车且裴回。更游龙潭去，枕石拂莓苔。"
            ]
        },
        {
            "title": "寻山僧不遇作",
            "content": [
                "石径入丹壑，松门闭青苔。闲阶有鸟迹，禅室无人开。",
                "窥窗见白拂，挂壁生尘埃。使我空叹息，欲去仍裴回。",
                "香云遍山起，花雨从天来。已有空乐好，况闻青猿哀。",
                "了然绝世事，此地方悠哉。"
            ]
        },
        {
            "title": "冬夜醉宿龙门觉起言志",
            "content": [
                "醉来脱宝剑，旅憩高堂眠。中夜忽惊觉，起立明灯前。",
                "开轩聊直望，晓雪河冰壮。哀哀歌苦寒，郁郁独惆怅。",
                "傅说版筑臣，李斯鹰犬人。欻起匡社稷，宁复长艰辛。",
                "而我胡为者，叹息龙门下。富贵未可期，殷忧向谁写。",
                "去去泪满襟，举声梁甫吟。青云当自致，何必求知音。"
            ]
        },
        {
            "title": "春归终南山松龛旧隐",
            "content": [
                "我来南山阳，事事不异昔。却寻溪中水，还望岩下石。",
                "蔷薇缘东窗，女萝绕北壁。别来能几日，草木长数尺。",
                "且复命酒樽，独酌陶永夕。"
            ]
        },
        {
            "title": "月下独酌其四",
            "content": [
                "穷愁千万端。  ",
                "美酒三百杯。 ",
                "愁多酒虽少。",
                "酒倾愁不来。",
                "所以知酒圣。",
                "酒酣心自开。",
                "辞粟卧首阳。  ",
                "屡空饥颜回。",
                "当代不乐饮。",
                "虚名安用哉。",
                "蟹螯即金液。",
                "糟丘是蓬莱。",
                "且须饮美酒。",
                "乘月醉高台。"
            ]
        },
        {
            "title": "月下独酌其三",
            "content": [
                "三月咸阳城。  ",
                "千花昼如锦。",
                "谁能春独愁。",
                "对此径须饮。",
                "穷通与修短。",
                "造化夙所禀。",
                "一樽齐死生。",
                "万事固难审。",
                "醉後失天地。",
                "兀然就孤枕。",
                "不知有吾身。",
                "此乐最为甚。",
                ""
            ]
        },
        {
            "title": "月下独酌其二",
            "content": [
                "天若不爱酒，",
                "酒星不在天。",
                "地若不爱酒，",
                "地应无酒泉。",
                "天地既爱酒，",
                "爱酒不愧天。",
                "已闻清比圣，",
                "复道浊如贤。",
                "贤圣既已饮，",
                "何必求神仙。",
                "三杯通大道，",
                "一斗合自然。",
                "但得酒中趣，",
                "勿为醒者传。"
            ]
        },
        {
            "title": "月下独酌",
            "content": [
                "花间一壶酒，独酌无相亲。",
                "举杯邀明月，对影成三人。",
                "月既不解饮，影徒随我身。",
                "暂伴月将影，行乐须及春。",
                "我歌月徘徊，我舞影零乱。",
                "醒时同交欢，醉后各分散。",
                "永结无情游，相期邈云汉。",
                ""
            ]
        },
        {
            "title": "对酒醉题屈突明府厅",
            "content": [
                "陶令八十日，长歌归去来。故人建昌宰，借问几时回。",
                "风落吴江雪，纷纷入酒杯。山翁今已醉，舞袖为君开。"
            ]
        },
        {
            "title": "鲁中都东楼醉起作",
            "content": [
                "昨日东楼醉，还应倒接蓠。阿谁扶上马，不省下楼时。"
            ]
        },
        {
            "title": "寻高凤石门山中元丹丘",
            "content": [
                "寻幽无前期，乘兴不觉远。苍崖渺难涉，白日忽欲晚。",
                "未穷三四山，已历千万转。寂寂闻猿愁，行行见云收。",
                "高松来好月，空谷宜清秋。溪深古雪在，石断寒泉流。",
                "峰峦秀中天，登眺不可尽。丹丘遥相呼，顾我忽而哂。",
                "遂造穷谷间，始知静者闲。留欢达永夜，清晓方言还。"
            ]
        },
        {
            "title": "天门山",
            "content": [
                "迥出江上山。  ",
                "双峰自相对。",
                "岸映松色寒。",
                "石分浪花碎。",
                "参差远天际。",
                "缥缈晴霞外。",
                "落日舟去遥。",
                "回首沉青霭。"
            ]
        },
        {
            "title": "灵墟山",
            "content": [
                "丁令辞世人，拂衣向仙路。伏炼九丹成，方随五云去。",
                "松萝蔽幽洞，桃杏深隐处。不知曾化鹤，辽海归几度。"
            ]
        },
        {
            "title": "牛渚矶",
            "content": [
                "绝壁临巨川，连峰势相向。乱石流洑间，回波自成浪。",
                "但惊群木秀，莫测精灵状。更听猿夜啼，忧心醉江上。"
            ]
        },
        {
            "title": "望夫山",
            "content": [
                "□望临碧空。  ",
                "怨情感离别。",
                "江草不知愁。",
                "岩花但争发。",
                "云山万重隔。",
                "音信千里绝。",
                "春去秋复来。",
                "相思几时歇。"
            ]
        },
        {
            "title": "慈姥竹",
            "content": [
                "野竹攒石生，含烟映江岛。翠色落波深，虚声带寒早。",
                "龙吟曾未听，凤曲吹应好。不学蒲柳凋，贞心尝自保。"
            ]
        },
        {
            "title": "桓公井",
            "content": [
                "桓公名已古，废井曾未竭。石甃冷苍苔，寒泉湛孤月。",
                "秋来桐暂落，春至桃还发。路远人罕窥，谁能见清彻。"
            ]
        },
        {
            "title": "凌歊台",
            "content": [
                "旷望登古台，台高极人目。叠嶂列远空，杂花间平陆。",
                "闲云入窗牖，野翠生松竹。欲览碑上文，苔侵岂堪读。"
            ]
        },
        {
            "title": "谢公宅",
            "content": [
                "青山日将暝，寂寞谢公宅。竹里无人声，池中虚月白。",
                "荒庭衰草遍，废井苍苔积。惟有清风闲，时时起泉石。"
            ]
        },
        {
            "title": "丹阳湖",
            "content": [
                "湖与元气连，风波浩难止。天外贾客归，云间片帆起。",
                "龟游莲叶上，鸟宿芦花里。少女棹归舟，歌声逐流水。"
            ]
        },
        {
            "title": "姑孰溪",
            "content": [
                "爱此溪水闲。",
                "乘流兴无极。",
                "漾楫怕鸥惊。",
                "垂竿待鱼食。",
                "波翻晓霞影。",
                "岸叠春山色。",
                "何处浣纱人。",
                "红颜未相识。"
            ]
        },
        {
            "title": "纪南陵题五松山  （一作南陵五松山感时赠别",
            "content": [
                "圣达有去就，潜光愚其德。鱼与龙同池，龙去鱼不测。",
                "当时版筑辈，岂知傅说情。一朝和殷羹，光气为列星。",
                "伊尹生空桑，捐庖佐皇极。桐宫放太甲，摄政无愧色。",
                "三年帝道明，委质终辅翼。旷哉至人心，万古可为则。",
                "时命或大缪，仲尼将奈何。鸾凤忽覆巢，麒麟不来过。",
                "龟山蔽鲁国，有斧且无柯。归来归去来，宵济越洪波。"
            ]
        },
        {
            "title": "金陵白杨十字巷",
            "content": [
                "白杨十字巷，北夹湖沟道。不见吴时人，空生唐年草。",
                "天地有反覆，宫城尽倾倒。六帝馀古丘，樵苏泣遗老。"
            ]
        },
        {
            "title": "宿巫山下",
            "content": [
                "昨夜巫山下，猿声梦里长。桃花飞绿水，三月下瞿塘。",
                "雨色风吹去，南行拂楚王。高丘怀宋玉，访古一沾裳。"
            ]
        },
        {
            "title": "陪宋中丞武昌夜饮怀古",
            "content": [
                "清景南楼夜，风流在武昌。庾公爱秋月，乘兴坐胡床。",
                "龙笛吟寒水，天河落晓霜。我心还不浅，怀古醉馀觞。"
            ]
        },
        {
            "title": "庐江主人妇",
            "content": [
                "孔雀东飞何处栖，庐江小吏仲卿妻。",
                "为客裁缝君自见，城乌独宿夜空啼。"
            ]
        },
        {
            "title": "入彭蠡经松门观石镜缅怀谢康乐题诗书游览之",
            "content": [
                "谢公之彭蠡，因此游松门。余方窥石镜，兼得穷江源。",
                "将欲继风雅，岂徒清心魂。前赏逾所见，后来道空存。",
                "况属临泛美，而无洲渚喧。漾水向东去，漳流直南奔。",
                "空濛三川夕，回合千里昏。青桂隐遥月，绿枫鸣愁猿。",
                "水碧或可采，金精秘莫论。吾将学仙去，冀与琴高言。"
            ]
        },
        {
            "title": "金陵其三",
            "content": [
                "六代兴亡国。",
                "三杯为尔歌。",
                "苑方秦地少。  ",
                "山似洛阳多。",
                "古殿吴花草。",
                "深宫晋绮罗。",
                "并随人事灭。",
                "东逝与沧波。",
                ""
            ]
        },
        {
            "title": "金陵其二",
            "content": [
                "地拥金陵势。",
                "城回江水流。  ",
                "当时百万户。",
                "夹道起朱楼。",
                "亡国生春草。",
                "离宫没古丘。",
                "空余後湖月。",
                "波上对江洲。"
            ]
        },
        {
            "title": "金陵其一",
            "content": [
                "晋家南渡日，此地旧长安。地即帝王宅，山为龙虎盘。",
                "金陵空壮观，天堑净波澜。醉客回桡去，吴歌且自欢。"
            ]
        },
        {
            "title": "经下邳圯桥怀张子房",
            "content": [
                "子房未虎啸，破产不为家。沧海得壮士，椎秦博浪沙。",
                "报韩虽不成，天地皆振动。潜匿游下邳，岂曰非智勇。",
                "我来圯桥上，怀古钦英风。惟见碧流水，曾无黄石公。",
                "叹息此人去，萧条徐泗空。"
            ]
        },
        {
            "title": "苏武",
            "content": [
                "苏武在匈奴，十年持汉节。白雁上林飞，空传一书札。",
                "牧羊边地苦，落日归心绝。渴饮月窟冰，饥餐天上雪。",
                "东还沙塞远，北怆河梁别。泣把李陵衣，相看泪成血。"
            ]
        },
        {
            "title": "岘山怀古",
            "content": [
                "访古登岘首，凭高眺襄中。天清远峰出，水落寒沙空。",
                "弄珠见游女，醉酒怀山公。感叹发秋兴，长松鸣夜风。"
            ]
        },
        {
            "title": "过四皓墓",
            "content": [
                "我行至商洛，幽独访神仙。园绮复安在，云萝尚宛然。",
                "荒凉千古迹，芜没四坟连。伊昔炼金鼎，何年闭玉泉。",
                "陇寒惟有月，松古渐无烟。木魅风号去，山精雨啸旋。",
                "紫芝高咏罢，青史旧名传。今日并如此，哀哉信可怜。"
            ]
        },
        {
            "title": "商山四皓",
            "content": [
                "白发四老人，昂藏南山侧。偃卧松雪间，冥翳不可识。",
                "云窗拂青霭，石壁横翠色。龙虎方战争，于焉自休息。",
                "秦人失金镜，汉祖升紫极。阴虹浊太阳，前星遂沦匿。",
                "一行佐明圣，倏起生羽翼。功成身不居，舒卷在胸臆。",
                "窅冥合元化，茫昧信难测。飞声塞天衢，万古仰遗则。"
            ]
        },
        {
            "title": "越中览古",
            "content": [
                "越王句践破吴归。",
                "义士还乡尽锦衣。 ",
                "宫女如花满春殿。",
                "只今惟有鹧鸪飞。"
            ]
        },
        {
            "title": "苏台览古",
            "content": [
                "旧苑荒台杨柳新，菱歌清唱不胜春。",
                "只今惟有西江月，曾照吴王宫里人。",
                ""
            ]
        },
        {
            "title": "王右军",
            "content": [
                "右军本清真，潇洒出风尘。山阴过羽客，爱此好鹅宾。",
                "扫素写道经，笔精妙入神。书罢笼鹅去，何曾别主人。"
            ]
        },
        {
            "title": "宿虾湖    【虾换鱼旁】",
            "content": [
                "鸡鸣发黄山，暝投鰕湖宿。白雨映寒山，森森似银竹。",
                "提携采铅客，结荷水边沐。半夜四天开，星河烂人目。",
                "明晨大楼去，冈陇多屈伏。当与持斧翁，前溪伐云木。"
            ]
        },
        {
            "title": "夜泊黄山闻殷十四吴吟",
            "content": [
                "昨夜谁为吴会吟，风生万壑振空林。龙惊不敢水中卧，",
                "猿啸时闻岩下音。我宿黄山碧溪月，听之却罢松间琴。",
                "朝来果是沧洲逸，酤酒醍盘饭霜栗。半酣更发江海声，",
                "客愁顿向杯中失。"
            ]
        },
        {
            "title": "上元夫人",
            "content": [
                "上元谁夫人，偏得王母娇。嵯峨三角髻，馀发散垂腰。",
                "裘披青毛锦，身著赤霜袍。手提嬴女儿，闲与凤吹箫。",
                "眉语两自笑，忽然随风飘。"
            ]
        },
        {
            "title": "下陵阳沿高溪三门六剌滩",
            "content": [
                "三门横峻滩，六剌走波澜。石惊虎伏起，水状龙萦盘。",
                "何惭七里濑，使我欲垂竿。"
            ]
        },
        {
            "title": "下泾县陵阳溪至涩滩",
            "content": [
                "涩滩鸣嘈嘈，两山足猿猱。白波若卷雪，侧足不容舠。",
                "渔子与舟人，撑折万张篙。"
            ]
        },
        {
            "title": "宿五松山下荀媪家",
            "content": [
                "我宿五松下，寂寥无所欢。田家秋作苦，邻女夜舂寒。",
                "跪进雕胡饭，月光明素盘。令人惭漂母，三谢不能餐。"
            ]
        },
        {
            "title": "江行寄远",
            "content": [
                "刳木出吴楚，危槎百馀尺。疾风吹片帆，日暮千里隔。",
                "别时酒犹在，已为异乡客。思君不可得，愁见江水碧。"
            ]
        },
        {
            "title": "秋下荆门",
            "content": [
                "霜落荆门江树空，布帆无恙挂秋风。",
                "此行不为鲈鱼鲙，自爱名山入剡中。"
            ]
        },
        {
            "title": "自巴东舟行经瞿唐峡登巫山最高峰还题壁",
            "content": [
                "江行几千里，海月十五圆。始经瞿塘峡，遂步巫山巅。",
                "巫山高不穷，巴国尽所历。日边攀垂萝，霞外倚穹石。",
                "飞步凌绝顶，极目无纤烟。却顾失丹壑，仰观临青天。",
                "青天若可扪，银汉去安在。望云知苍梧，记水辨瀛海。",
                "周游孤光晚，历览幽意多。积雪照空谷，悲风鸣森柯。",
                "归途行欲曛，佳趣尚未歇。江寒早啼猿，松暝已吐月。",
                "月色何悠悠，清猿响啾啾。辞山不忍听，挥策还孤舟。"
            ]
        },
        {
            "title": "上三峡",
            "content": [
                "巫山夹青天，巴水流若兹。巴水忽可尽，青天无到时。",
                "三朝上黄牛，三暮行太迟。三朝又三暮，不觉鬓成丝。"
            ]
        },
        {
            "title": "荆门浮舟望蜀江",
            "content": [
                "春水月峡来，浮舟望安极。正是桃花流，依然锦江色。",
                "江色绿且明，茫茫与天平。逶迤巴山尽，摇曳楚云行。",
                "雪照聚沙雁，花飞出谷莺。芳洲却已转，碧树森森迎。",
                "流目浦烟夕，扬帆海月生。江陵识遥火，应到渚宫城。"
            ]
        },
        {
            "title": "至鸭栏驿上白马矶赠裴侍御",
            "content": [
                "侧叠万古石，横为白马矶。乱流若电转，举棹扬珠辉。",
                "临驿卷缇幕，升常接绣衣。情亲不避马，为我解霜威。"
            ]
        },
        {
            "title": "郢门秋怀",
            "content": [
                "郢门一为客，巴月三成弦。朔风正摇落，行子愁归旋。",
                "杳杳山外日，茫茫江上天。人迷洞庭水，雁度潇湘烟。",
                "清旷谐宿好，缁磷及此年。百龄何荡漾，万化相推迁。",
                "空谒苍梧帝，徒寻溟海仙。已闻蓬海浅，岂见三桃圆。",
                "倚剑增浩叹，扪襟还自怜。终当游五湖，濯足沧浪泉。"
            ]
        },
        {
            "title": "奔亡道中其五",
            "content": [
                "淼淼望湖水。",
                "青青芦叶齐。",
                "归心落何处。",
                "日没大江西。",
                "歇马傍春草。",
                "欲行远道迷。",
                "谁忍子规鸟。",
                "连声向我啼。"
            ]
        },
        {
            "title": "奔亡道中其四",
            "content": [
                "函谷如玉关。",
                "几时可生还。",
                "洛阳为易水。",
                "嵩岳是燕山。",
                "俗变羌胡语。",
                "人多沙塞颜。",
                "申包惟恸哭。",
                "七日鬓毛斑。"
            ]
        },
        {
            "title": "奔亡道中其三",
            "content": [
                "谈笑三军却。",
                "交游七贵疏。",
                "仍留一只箭。",
                "未射鲁连书。"
            ]
        },
        {
            "title": "奔亡道中其二",
            "content": [
                "亭伯去安在。",
                "李陵降未归。",
                "愁容变海色。",
                "短服改胡衣。"
            ]
        },
        {
            "title": "太原早秋",
            "content": [
                "岁落众芳歇，时当大火流。霜威出塞早，云色渡河秋。",
                "梦绕边城月，心飞故国楼。思归若汾水，无日不悠悠。"
            ]
        },
        {
            "title": "下途归石门旧居",
            "content": [
                "吴山高，越水清，握手无言伤别情。将欲辞君挂帆去，",
                "离魂不散烟郊树。此心郁怅谁能论，有愧叨承国士恩。",
                "云物共倾三月酒，岁时同饯五侯门。羡君素书尝满案，",
                "含丹照白霞色烂。余尝学道穷冥筌，梦中往往游仙山。",
                "何当脱屣谢时去，壶中别有日月天。俯仰人间易凋朽，",
                "钟峰五云在轩牖。惜别愁窥玉女窗，归来笑把洪崖手。",
                "隐居寺，隐居山，陶公炼液栖其间。灵神闭气昔登攀，",
                "恬然但觉心绪闲。数人不知几甲子，昨夜犹带冰霜颜。",
                "我离虽则岁物改，如今了然失所在。别君莫道不尽欢，",
                "悬知乐客遥相待。石门流水遍桃花，我亦曾到秦人家。",
                "不知何处得鸡豕，就中仍见繁桑麻。翛然远与世事间，",
                "装鸾驾鹤又复远。何必长从七贵游，劳生徒聚万金产。",
                "挹君去，长相思，云游雨散从此辞。欲知怅别心易苦，",
                "向暮春风杨柳丝。"
            ]
        },
        {
            "title": "奔亡道中其一",
            "content": [
                "苏武天山上，田横海岛边。万重关塞断，何日是归年。",
                "亭伯去安在，李陵降未归。愁容变海色，短服改胡衣。",
                "谈笑三军却，交游七贵疏。仍留一只箭，未射鲁连书。",
                "函谷如玉关，几时可生还。洛阳为易水，嵩岳是燕山。",
                "俗变羌胡语，人多沙塞颜。申包惟恸哭，七日鬓毛斑。",
                "淼淼望湖水，青青芦叶齐。归心落何处，日没大江西。",
                "歇马傍春草，欲行远道迷。谁忍子规鸟，连声向我啼。"
            ]
        },
        {
            "title": "之广陵宿常二南郭幽居",
            "content": [
                "绿水接柴门，有如桃花源。忘忧或假草，满院罗丛萱。",
                "暝色湖上来，微雨飞南轩。故人宿茅宇，夕鸟栖杨园。",
                "还惜诗酒别，深为江海言。明朝广陵道，独忆此倾樽。"
            ]
        },
        {
            "title": "安州应城玉女汤作",
            "content": [
                "神女殁幽境，汤池流大川。阴阳结炎炭，造化开灵泉。",
                "地底烁朱火，沙傍歊素烟。沸珠跃明月，皎镜函空天。",
                "气浮兰芳满，色涨桃花然。精览万殊入，潜行七泽连。",
                "愈疾功莫尚，变盈道乃全。濯濯气清泚，晞发弄潺湲。",
                "散下楚王国，分浇宋玉田。可以奉巡幸，奈何隔穷偏。",
                "独随朝宗水，赴海输微涓。"
            ]
        },
        {
            "title": "登广武古战场怀古",
            "content": [
                "秦鹿奔野草，逐之若飞蓬。项王气盖世，紫电明双瞳。",
                "呼吸八千人，横行起江东。赤精斩白帝，叱咤入关中。",
                "两龙不并跃，五纬与天同。楚灭无英图，汉兴有成功。",
                "按剑清八极，归酣歌大风。伊昔临广武，连兵决雌雄。",
                "分我一杯羹，太皇乃汝翁。战争有古迹，壁垒颓层穹。",
                "猛虎啸洞壑，饥鹰鸣秋空。翔云列晓阵，杀气赫长虹。",
                "拨乱属豪圣，俗儒安可通。沉湎呼竖子，狂言非至公。",
                "抚掌黄河曲，嗤嗤阮嗣宗。"
            ]
        },
        {
            "title": "过崔八丈水亭",
            "content": [
                "高阁横秀气，清幽并在君。檐飞宛溪水，窗落敬亭云。",
                "猿啸风中断，渔歌月里闻。闲随白鸥去，沙上自为群。"
            ]
        },
        {
            "title": "登敬亭北二小山余时送客逢崔侍御并登此地",
            "content": [
                "送客谢亭北，逢君纵酒还。屈盘戏白马，大笑上青山。",
                "回鞭指长安，西日落秦关。帝乡三千里，杳在碧云间。"
            ]
        },
        {
            "title": "望木瓜山",
            "content": [
                "早起见日出，暮见栖鸟还。",
                "客心自酸楚，况对木瓜山。"
            ]
        },
        {
            "title": "金陵望汉江",
            "content": [
                "汉江回万里，派作九龙盘。横溃豁中国，崔嵬飞迅湍。",
                "六帝沦亡后，三吴不足观。我君混区宇，垂拱众流安。",
                "今日任公子，沧浪罢钓竿。"
            ]
        },
        {
            "title": "挂席江上待月有怀",
            "content": [
                "待月月未出，望江江自流。倏忽城西郭，青天悬玉钩。",
                "素华虽可揽，清景不可游。耿耿金波里，空瞻鳷鹊楼。"
            ]
        },
        {
            "title": "登巴陵开元寺西阁赠衡岳僧方外",
            "content": [
                "衡岳有阐士，五峰秀真骨。见君万里心，海水照秋月。",
                "大臣南溟去，问道皆请谒。洒以甘露言，清凉润肌发。",
                "明湖落天镜，香阁凌银阙。登眺餐惠风，新花期启发。"
            ]
        },
        {
            "title": "与夏十二登岳阳楼",
            "content": [
                "楼观岳阳尽，川迥洞庭开。雁引愁心去，山衔好月来。",
                "云间连下榻，天上接行杯。醉后凉风起，吹人舞袖回。"
            ]
        },
        {
            "title": "秋登巴陵望洞庭",
            "content": [
                "清晨登巴陵，周览无不极。明湖映天光，彻底见秋色。",
                "秋色何苍然，际海俱澄鲜。山青灭远树，水绿无寒烟。",
                "来帆出江中，去鸟向日边。风清长沙浦，山空云梦田。",
                "瞻光惜颓发，阅水悲徂年。北渚既荡漾，东流自潺湲。",
                "郢人唱白雪，越女歌采莲。听此更肠断，凭崖泪如泉。"
            ]
        },
        {
            "title": "九日登巴陵置酒望洞庭水军",
            "content": [
                "九日天气清，登高无秋云。造化辟川岳，了然楚汉分。",
                "长风鼓横波，合沓蹙龙文。忆昔传游豫，楼船壮横汾。",
                "今兹讨鲸鲵，旌旆何缤纷。白羽落酒樽，洞庭罗三军。",
                "黄花不掇手，战鼓遥相闻。剑舞转颓阳，当时日停曛。",
                "酣歌激壮士，可以摧妖氛。龌龊东篱下，渊明不足群。"
            ]
        },
        {
            "title": "鹦鹉洲",
            "content": [
                "鹦鹉来过吴江水，江上洲传鹦鹉名。鹦鹉西飞陇山去，",
                "芳洲之树何青青。烟开兰叶香风暖，岸夹桃花锦浪生。",
                "迁客此时徒极目，长洲孤月向谁明。"
            ]
        },
        {
            "title": "望黄鹤楼",
            "content": [
                "东望黄鹤山，雄雄半空出。四面生白云，中峰倚红日。",
                "岩峦行穹跨，峰嶂亦冥密。颇闻列仙人，于此学飞术。",
                "一朝向蓬海，千载空石室。金灶生烟埃，玉潭秘清谧。",
                "地古遗草木，庭寒老芝朮。蹇予羡攀跻，因欲保闲逸。",
                "观奇遍诸岳，兹岭不可匹。结心寄青松，永悟客情毕。"
            ]
        },
        {
            "title": "江上望皖公山",
            "content": [
                "奇峰出奇云，秀木含秀气。清宴皖公山，巉绝称人意。",
                "独游沧江上，终日淡无味。但爱兹岭高，何由讨灵异。",
                "默然遥相许，欲往心莫遂。待吾还丹成，投迹归此地。"
            ]
        },
        {
            "title": "望庐山瀑布其一",
            "content": [
                "西登香炉峰，南见瀑布水。",
                "挂流三百丈，喷壑数十里。",
                "欻如飞电来，隐若白虹起。",
                "初惊河汉落，半洒云天里。",
                "仰观势转雄，壮哉造化功。",
                "海风吹不断，江月照还空。",
                "空中乱潈射，左右洗青壁。",
                "飞珠散轻霞，流沫沸穹石。",
                "而我乐名山，对之心益闲。",
                "无论漱琼液，还得洗尘颜。",
                "且谐宿所好，永愿辞人间。"
            ]
        },
        {
            "title": "登梅冈望金陵赠族侄高座寺僧中孚",
            "content": [
                "钟山抱金陵，霸气昔腾发。天开帝王居，海色照宫阙。",
                "群峰如逐鹿，奔走相驰突。江水九道来，云端遥明没。",
                "时迁大运去，龙虎势休歇。我来属天清，登览穷楚越。",
                "吾宗挺禅伯，特秀鸾凤骨。众星罗青天，明者独有月。",
                "冥居顺生理，草木不剪伐。烟窗引蔷薇，石壁老野蕨。",
                "吴风谢安屐，白足傲履袜。几宿一下山，萧然忘干谒。",
                "谈经演金偈，降鹤舞海雪。时闻天香来，了与世事绝。",
                "佳游不可得，春风惜远别。赋诗留岩屏，千载庶不灭。"
            ]
        },
        {
            "title": "登瓦官阁",
            "content": [
                "晨登瓦官阁，极眺金陵城。钟山对北户，淮水入南荣。",
                "漫漫雨花落，嘈嘈天乐鸣。两廊振法鼓，四角吟风筝。",
                "杳出霄汉上，仰攀日月行。山空霸气灭，地古寒阴生。",
                "寥廓云海晚，苍茫宫观平。门馀阊阖字，楼识凤凰名。",
                "雷作百山动，神扶万栱倾。灵光何足贵，长此镇吴京。"
            ]
        },
        {
            "title": "登金陵冶城西北谢安墩",
            "content": [
                "晋室昔横溃，永嘉遂南奔。沙尘何茫茫，龙虎斗朝昏。",
                "胡马风汉草，天骄蹙中原。哲匠感颓运，云鹏忽飞翻。",
                "组练照楚国，旌旗连海门。西秦百万众，戈甲如云屯。",
                "投鞭可填江，一扫不足论。皇运有返正，丑虏无遗魂。",
                "谈笑遏横流，苍生望斯存。冶城访古迹，犹有谢安墩。",
                "凭览周地险，高标绝人喧。想像东山姿，缅怀右军言。",
                "梧桐识嘉树，蕙草留芳根。白鹭映春洲，青龙见朝暾。",
                "地古云物在，台倾禾黍繁。我来酌清波，于此树名园。",
                "功成拂衣去，归入武陵源。"
            ]
        },
        {
            "title": "秋日登扬州西灵塔",
            "content": [
                "宝塔凌苍苍，登攀览四荒。顶高元气合，标出海云长。",
                "万象分空界，三天接画梁。水摇金刹影，日动火珠光。",
                "鸟拂琼帘度，霞连绣栱张。目随征路断，心逐去帆扬。",
                "露浴梧楸白，霜催橘柚黄。玉毫如可见，于此照迷方。"
            ]
        },
        {
            "title": "谒老君庙",
            "content": [
                "先君怀圣德，灵庙肃神心。草合人踪断，尘浓鸟迹深。",
                "流沙丹灶灭，关路紫烟沉。独伤千载后，空馀松柏林。"
            ]
        },
        {
            "title": "登新平楼",
            "content": [
                "去国登兹楼，怀归伤暮秋。天长落日远，水净寒波流。",
                "秦云起岭树，胡雁飞沙洲。苍苍几万里，目极令人愁。"
            ]
        },
        {
            "title": "登邯郸洪波台置酒观发兵",
            "content": [
                "我把两赤羽，来游燕赵间。天狼正可射，感激无时闲。",
                "观兵洪波台，倚剑望玉关。请缨不系越，且向燕然山。",
                "风引龙虎旗，歌钟昔追攀。击筑落高月，投壶破愁颜。",
                "遥知百战胜，定扫鬼方还。"
            ]
        },
        {
            "title": "登太白峰",
            "content": [
                "西上太白峰，夕阳穷登攀。太白与我语，为我开天关。",
                "愿乘泠风去，直出浮云间。举手可近月，前行若无山。",
                "一别武功去，何时复见还。"
            ]
        },
        {
            "title": "杜陵绝句",
            "content": [
                "南登杜陵上，北望五陵间。秋水明落日，流光灭远山。"
            ]
        },
        {
            "title": "焦山望松寥山",
            "content": [
                "石壁望松寥，宛然在碧霄。安得五彩虹，驾天作长桥。",
                "仙人如爱我，举手来相招。"
            ]
        },
        {
            "title": "早望海霞边",
            "content": [
                "四明三千里，朝起赤城霞。日出红光散，分辉照雪崖。",
                "一餐咽琼液，五内发金沙。举手何所待，青龙白虎车。"
            ]
        },
        {
            "title": "天台晓望",
            "content": [
                "天台邻四明，华顶高百越。门标赤城霞，楼栖沧岛月。",
                "凭高登远览，直下见溟渤。云垂大鹏翻，波动巨鳌没。",
                "风潮争汹涌，神怪何翕忽。观奇迹无倪，好道心不歇。",
                "攀条摘朱实，服药炼金骨。安得生羽毛，千春卧蓬阙。"
            ]
        },
        {
            "title": "登单父陶少府半月台",
            "content": [
                "陶公有逸兴，不与常人俱。筑台像半月，回向高城隅。",
                "置酒望白云，商飙起寒梧。秋山入远海，桑柘罗平芜。",
                "水色渌且明，令人思镜湖。终当过江去，爱此暂踟蹰。"
            ]
        },
        {
            "title": "大庭库",
            "content": [
                "朝登大庭库，云物何苍然。莫辨陈郑火，空霾邹鲁烟。",
                "我来寻梓慎，观化入寥天。古木朔气多，松风如五弦。",
                "帝图终冥没，叹息满山川。"
            ]
        },
        {
            "title": "登峨嵋山",
            "content": [
                "蜀国多仙山，峨眉邈难匹。周流试登览，绝怪安可息。",
                "青冥倚天开，彩错疑画出。泠然紫霞赏，果得锦囊术。",
                "云间吟琼箫，石上弄宝瑟。平生有微尚，欢笑自此毕。",
                "烟容如在颜，尘累忽相失。倘逢骑羊子，携手凌白日。"
            ]
        },
        {
            "title": "登锦城散花楼",
            "content": [
                "日照锦城头，朝光散花楼。金窗夹绣户，珠箔悬银钩。",
                "飞梯绿云中，极目散我忧。暮雨向三峡，春江绕双流。",
                "今来一登望，如上九天游。"
            ]
        },
        {
            "title": "陪族叔当涂宰游化城寺升公清风亭",
            "content": [
                "化城若化出，金榜天宫开。疑是海上云，飞空结楼台。",
                "升公湖上秀，粲然有辩才。济人不利己，立俗无嫌猜。",
                "了见水中月，青莲出尘埃。闲居清风亭，左右清风来。",
                "当暑阴广殿，太阳为裴回。茗酌待幽客，珍盘荐凋梅。",
                "飞文何洒落，万象为之摧。季父拥鸣琴，德声布动雷。",
                "虽游道林室，亦举陶潜杯。清乐动诸天，长松自吟哀。",
                "留欢若可尽，劫石乃成灰。",
                "第一百八十卷"
            ]
        },
        {
            "title": "九月十日即事",
            "content": [
                "昨日登高罢，今朝更举觞。菊花何太苦，遭此两重阳。"
            ]
        },
        {
            "title": "九日龙山歌",
            "content": [
                "九日龙山饮，黄花笑逐臣。醉看风落帽，舞爱月留人。"
            ]
        },
        {
            "title": "九日",
            "content": [
                "今日云景好，水绿秋山明。携壶酌流霞，搴菊泛寒荣。",
                "地远松石古，风扬弦管清。窥觞照欢颜，独笑还自倾。",
                "落帽醉山月，空歌怀友生。"
            ]
        },
        {
            "title": "九日登山",
            "content": [
                "渊明归去来，不与世相逐。为无杯中物，遂偶本州牧。",
                "因招白衣人，笑酌黄花菊。我来不得意，虚过重阳时。",
                "题舆何俊发，遂结城南期。筑土按响山，俯临宛水湄。",
                "胡人叫玉笛，越女弹霜丝。自作英王胄，斯乐不可窥。",
                "赤鲤涌琴高，白龟道冯夷。灵仙如仿佛，奠酹遥相知。",
                "古来登高人，今复几人在。沧洲违宿诺，明日犹可待。",
                "连山似惊波，合沓出溟海。扬袂挥四座，酩酊安所知。",
                "齐歌送清扬，起舞乱参差。宾随落叶散，帽逐秋风吹。",
                "别后登此台，愿言长相思。"
            ]
        },
        {
            "title": "与谢良辅游泾川陵岩寺",
            "content": [
                "乘君素舸泛泾西，宛似云门对若溪。",
                "且从康乐寻山水，何必东游入会稽。"
            ]
        },
        {
            "title": "宣城青溪  （一作入清溪山）",
            "content": [
                "青溪胜桐庐，水木有佳色。山貌日高古，石容天倾侧。",
                "彩鸟昔未名，白猿初相识。不见同怀人，对之空叹息。"
            ]
        },
        {
            "title": "与南陵常赞府游五松山  山在南陵铜井西五里",
            "content": [
                "安石泛溟渤，独啸长风还。逸韵动海上，高情出人间。",
                "灵异可并迹，澹然与世闲。我来五松下，置酒穷跻攀。",
                "征古绝遗老，因名五松山。五松何清幽，胜境美沃州。",
                "萧飒鸣洞壑，终年风雨秋。响入百泉去，听如三峡流。",
                "剪竹扫天花，且从傲吏游。龙堂若可憩，吾欲归精修。"
            ]
        },
        {
            "title": "游水西简郑明府",
            "content": [
                "天宫水西寺，云锦照东郭。清湍鸣回溪，绿水绕飞阁。",
                "凉风日潇洒，幽客时憩泊。五月思貂裘，谓言秋霜落。",
                "石萝引古蔓，岸笋开新箨。吟玩空复情，相思尔佳作。",
                "郑公诗人秀，逸韵宏寥廓。何当一来游，惬我雪山诺。"
            ]
        },
        {
            "title": "夜泛洞庭寻裴侍御清酌",
            "content": [
                "日晚湘水绿，孤舟无端倪。明湖涨秋月，独泛巴陵西。",
                "过憩裴逸人，岩居陵丹梯。抱琴出深竹，为我弹鹍鸡。"
            ]
        },
        {
            "title": "陪侍郎叔游洞庭醉后三首",
            "content": [
                "今日竹林宴，我家贤侍郎。三杯容小阮，醉后发清狂。",
                "船上齐桡乐，湖心泛月归。白鸥闲不去，争拂酒筵飞。",
                "刬却君山好，平铺湘水流。巴陵无限酒，醉杀洞庭秋。"
            ]
        },
        {
            "title": "楚江黄龙矶南宴杨执戟治楼",
            "content": [
                "五月入五洲，碧山对青楼。故人杨执戟，春赏楚江流。",
                "一见醉漂月，三杯歌棹讴。桂枝攀不尽，他日更相求。"
            ]
        },
        {
            "title": "陪族叔刑部侍郎晔及中书贾舍人至游洞庭五首",
            "content": [
                "洞庭西望楚江分，水尽南天不见云。",
                "日落长沙秋色远，不知何处吊湘君。",
                "南湖秋水夜无烟，耐可乘流直上天。",
                "且就洞庭赊月色，将船买酒白云边。",
                "洛阳才子谪湘川，元礼同舟月下仙。",
                "记得长安还欲笑，不知何处是西天。",
                "洞庭湖西秋月辉，潇湘江北早鸿飞。",
                "醉客满船歌白苎，不知霜露入秋衣。",
                "帝子潇湘去不还，空馀秋草洞庭间。",
                "淡扫明湖开玉镜，丹青画出是君山。"
            ]
        },
        {
            "title": "流夜郎至江夏陪长史叔及薛明府宴兴德寺南阁",
            "content": [
                "绀殿横江上，青山落镜中。岸回沙不尽，日映水成空。",
                "天乐流香阁，莲舟飏晚风。恭陪竹林宴，留醉与陶公。"
            ]
        },
        {
            "title": "在水军宴韦司马楼船观妓",
            "content": [
                "摇曳帆在空，清流顺归风。诗因鼓吹发，酒为剑歌雄。",
                "对舞青楼妓，双鬟白玉童。行云且莫去，留醉楚王宫。"
            ]
        },
        {
            "title": "宴陶家亭子",
            "content": [
                "曲巷幽人宅，高门大士家。池开照胆镜，林吐破颜花。",
                "绿水藏春日，青轩秘晚霞。若闻弦管妙，金谷不能夸。"
            ]
        },
        {
            "title": "游秋浦白苛陂二首",
            "content": [
                "何处夜行好，月明白笴陂。山光摇积雪，猿影挂寒枝。",
                "但恐佳景晚，小令归棹移。人来有清兴，及此有相思。",
                "白笴夜长啸，爽然溪谷寒。鱼龙动陂水，处处生波澜。",
                "天借一明月，飞来碧云端。故乡不可见，肠断正西看。"
            ]
        },
        {
            "title": "与周刚清溪玉镜潭宴别  潭在秋浦桃胡陂下",
            "content": [
                "康乐上官去，永嘉游石门。江亭有孤屿，千载迹犹存。",
                "我来游秋浦，三入桃陂源。千峰照积雪，万壑尽啼猿。",
                "兴与谢公合，文因周子论。扫崖去落叶，席月开清樽。",
                "溪当大楼南，溪水正南奔。回作玉镜潭，澄明洗心魂。",
                "此中得佳境，可以绝嚣喧。清夜方归来，酣歌出平原。",
                "别后经此地，为余谢兰荪。"
            ]
        },
        {
            "title": "金陵凤凰台置酒",
            "content": [
                "置酒延落景，金陵凤凰台。长波写万古，心与云俱开。",
                "借问往昔时，凤凰为谁来。凤凰去已久，正当今日回。",
                "明君越羲轩，天老坐三台。豪士无所用，弹弦醉金罍。",
                "东风吹山花，安可不尽杯。六帝没幽草，深宫冥绿苔。",
                "置酒勿复道，歌钟但相催。"
            ]
        },
        {
            "title": "同族侄评事黯游昌禅师山池其二",
            "content": [
                "客来花雨际。",
                "秋水落金池。",
                "片石寒青锦。",
                "疏杨挂绿丝。",
                "高僧拂玉柄。",
                "童子献霜梨。",
                "惜去爱佳景。",
                "烟萝欲暝时。"
            ]
        },
        {
            "title": "同族侄评事黯游昌禅师山池其一",
            "content": [
                "远公爱康乐，为我开禅关。萧然松石下，何异清凉山。",
                "花将色不染，水与心俱闲。一坐度小劫，观空天地间。"
            ]
        },
        {
            "title": "游谢氏山亭",
            "content": [
                "沦老卧江海，再欢天地清。病闲久寂寞，岁物徒芬荣。",
                "借君西池游，聊以散我情。扫雪松下去，扪萝石道行。",
                "谢公池塘上，春草飒已生。花枝拂人来，山鸟向我鸣。",
                "田家有美酒，落日与之倾。醉罢弄归月，遥欣稚子迎。"
            ]
        },
        {
            "title": "宴郑参卿山池",
            "content": [
                "尔恐碧草晚，我畏朱颜移。愁看杨花飞，置酒正相宜。",
                "歌声送落日，舞影回清池。今夕不尽杯，留欢更邀谁。"
            ]
        },
        {
            "title": "春日陪杨江宁及诸官宴北湖感古作",
            "content": [
                "昔闻颜光禄，攀龙宴京湖。楼船入天镜，帐殿开云衢。",
                "君王歌大风，如乐丰沛都。延年献佳作，邈与诗人俱。",
                "我来不及此，独立钟山孤。杨宰穆清风，芳声腾海隅。",
                "英僚满四座，粲若琼林敷。鹢首弄倒景，蛾眉缀明珠。",
                "新弦采梨园，古舞娇吴歈。曲度绕云汉，听者皆欢娱。",
                "鸡栖何嘈嘈，沿月沸笙竽。古之帝宫苑，今乃人樵苏。",
                "感此劝一觞，愿君覆瓢壶。荣盛当作乐，无令后贤吁。"
            ]
        },
        {
            "title": "陪从祖济南太守泛鹊山湖三首",
            "content": [
                "初谓鹊山近，宁知湖水遥。此行殊访戴，自可缓归桡。",
                "湖阔数千里，湖光摇碧山。湖西正有月，独送李膺还。",
                "水入北湖去，舟从南浦回。遥看鹊山转，却似送人来。"
            ]
        },
        {
            "title": "春陪商州裴使君游石娥溪  时欲东游遂有此赠",
            "content": [
                "裴公有仙标，拔俗数千丈。澹荡沧洲云，飘飖紫霞想。",
                "剖竹商洛间，政成心已闲。萧条出世表，冥寂闭玄关。",
                "我来属芳节，解榻时相悦。褰帷对云峰，扬袂指松雪。",
                "暂出东城边，遂游西岩前。横天耸翠壁，喷壑鸣红泉。",
                "寻幽殊未歇，爱此春光发。溪傍饶名花，石上有好月。",
                "命驾归去来，露华生翠苔。淹留惜将晚，复听清猿哀。",
                "清猿断人肠，游子思故乡。明发首东路，此欢焉可忘。"
            ]
        },
        {
            "title": "春日游罗敷潭",
            "content": [
                "行歌入谷口，路尽无人跻。攀崖度绝壑，弄水寻回溪。",
                "云从石上起，客到花间迷。淹留未尽兴，日落群峰西。"
            ]
        },
        {
            "title": "邯郸南亭观妓",
            "content": [
                "歌鼓燕赵儿，魏姝弄鸣丝。粉色艳日彩，舞袖拂花枝。",
                "把酒顾美人，请歌邯郸词。清筝何缭绕，度曲绿云垂。",
                "平原君安在，科斗生古池。座客三千人，于今知有谁。",
                "我辈不作乐，但为后代悲。"
            ]
        },
        {
            "title": "侍从游宿温泉宫作",
            "content": [
                "羽林十二将，罗列应星文。霜仗悬秋月，霓旌卷夜云。",
                "严更千户肃，清乐九天闻。日出瞻佳气，葱葱绕圣君。"
            ]
        },
        {
            "title": "朝下过卢郎中叙旧游",
            "content": [
                "君登金华省，我入银台门。幸遇圣明主，俱承云雨恩。",
                "复此休浣时，闲为畴昔言。却话山海事，宛然林壑存。",
                "明湖思晓月，叠嶂忆清猿。何由返初服，田野醉芳樽。"
            ]
        },
        {
            "title": "同友人舟行游台越作",
            "content": [
                "楚臣伤江枫，谢客拾海月。怀沙去潇湘，挂席泛溟渤。",
                "蹇予访前迹，独往造穷发。古人不可攀，去若浮云没。",
                "愿言弄倒景，从此炼真骨。华顶窥绝溟，蓬壶望超忽。",
                "不知青春度，但怪绿芳歇。空持钓鳌心，从此谢魏阙。"
            ]
        },
        {
            "title": "与从侄杭州刺史良游天竺寺",
            "content": [
                "挂席凌蓬丘，观涛憩樟楼。三山动逸兴，五马同遨游。",
                "天竺森在眼，松风飒惊秋。览云测变化，弄水穷清幽。",
                "叠嶂隔遥海，当轩写归流。诗成傲云月，佳趣满吴洲。"
            ]
        },
        {
            "title": "铜官山醉後绝句",
            "content": [
                "我爱铜官乐，千年未拟还。要须回舞袖，拂尽五松山。"
            ]
        },
        {
            "title": "携妓登梁王栖霞山孟氏桃园中",
            "content": [
                "碧草已满地，柳与梅争春。谢公自有东山妓，",
                "金屏笑坐如花人。今日非昨日，明日还复来。",
                "白发对绿酒，强歌心已摧。君不见梁王池上月，",
                "昔照梁王樽酒中。梁王已去明月在，黄鹂愁醉啼春风。",
                "分明感激眼前事，莫惜醉卧桃园东。"
            ]
        },
        {
            "title": "秋夜与刘砀山泛宴喜亭池",
            "content": [
                "明宰试舟楫，张灯宴华池。文招梁苑客，歌动郢中儿。",
                "月色望不尽，空天交相宜。令人欲泛海，只待长风吹。"
            ]
        },
        {
            "title": "游泰山六首（一作天宝元年四月从故御道上泰",
            "content": [
                "四月上泰山，石屏御道开。六龙过万壑，涧谷随萦回。",
                "马迹绕碧峰，于今满青苔。飞流洒绝巘，水急松声哀。",
                "北眺崿嶂奇，倾崖向东摧。洞门闭石扇，地底兴云雷。",
                "登高望蓬瀛，想象金银台。天门一长啸，万里清风来。",
                "玉女四五人，飘摇下九垓。含笑引素手，遗我流霞杯。",
                "稽首再拜之，自愧非仙才。旷然小宇宙，弃世何悠哉。",
                "清晓骑白鹿，直上天门山。山际逢羽人，方瞳好容颜。",
                "扪萝欲就语，却掩青云关。遗我鸟迹书，飘然落岩间。",
                "其字乃上古，读之了不闲。感此三叹息，从师方未还。",
                "平明登日观，举手开云关。精神四飞扬，如出天地间。",
                "黄河从西来，窈窕入远山。凭崖揽八极，目尽长空闲。",
                "偶然值青童，绿发双云鬟。笑我晚学仙，蹉跎凋朱颜。",
                "踌躇忽不见，浩荡难追攀。",
                "清斋三千日，裂素写道经。吟诵有所得，众神卫我形。",
                "云行信长风，飒若羽翼生。攀崖上日观，伏槛窥东暝。",
                "海色动远山，天鸡已先鸣。银台出倒景，白浪翻长鲸。",
                "安得不死药，高飞向蓬瀛。",
                "日观东北倾，两崖夹双石。海水落眼前，天光遥空碧。",
                "千峰争攒聚，万壑绝凌历。缅彼鹤上仙，去无云中迹。",
                "长松入云汉，远望不盈尺。山花异人间，五月雪中白。",
                "终当遇安期，于此炼玉液。",
                "朝饮王母池，暝投天门关。独抱绿绮琴，夜行青山间。",
                "山明月露白，夜静松风歇。仙人游碧峰，处处笙歌发。",
                "寂静娱清晖，玉真连翠微。想像鸾凤舞，飘飖龙虎衣。",
                "扪天摘匏瓜，恍惚不忆归。举手弄清浅，误攀织女机。",
                "明晨坐相失，但见五云飞。"
            ]
        },
        {
            "title": "秋猎孟诸夜归置酒单父东楼观妓",
            "content": [
                "倾晖速短炬，走海无停川。冀餐圆丘草，欲以还颓年。",
                "此事不可得，微生若浮烟。骏发跨名驹，雕弓控鸣弦。",
                "鹰豪鲁草白，狐兔多肥鲜。邀遮相驰逐，遂出城东田。",
                "一扫四野空，喧呼鞍马前。归来献所获，炮炙宜霜天。",
                "出舞两美人，飘摇若云仙。留欢不知疲，清晓方来旋。"
            ]
        },
        {
            "title": "东鲁门泛舟其二",
            "content": [
                "水作青龙盘石堤。",
                "桃花夹岸鲁门西。",
                "若教月下乘舟去。",
                "何啻风流到剡溪。"
            ]
        },
        {
            "title": "东鲁门泛舟其一",
            "content": [
                "日落沙明天倒开，波摇石动水萦回。",
                "轻舟泛月寻溪转，疑是山阴雪后来。",
                "水作青龙盘石堤，桃花夹岸鲁门西。",
                "若教月下乘舟去，何啻风流到剡溪。"
            ]
        },
        {
            "title": "寻鲁城北范居士失道落苍耳中见范置酒摘苍耳",
            "content": [
                "雁度秋色远，日静无云时。客心不自得，浩漫将何之。",
                "忽忆范野人，闲园养幽姿。茫然起逸兴，但恐行来迟。",
                "城壕失往路，马首迷荒陂。不惜翠云裘，遂为苍耳欺。",
                "入门且一笑，把臂君为谁。酒客爱秋蔬，山盘荐霜梨。",
                "他筵不下箸，此席忘朝饥。酸枣垂北郭，寒瓜蔓东篱。",
                "还倾四五酌，自咏猛虎词。近作十日欢，远为千载期。",
                "风流自簸荡，谑浪偏相宜。酣来上马去，却笑高阳池。"
            ]
        },
        {
            "title": "游南阳白水登石激作",
            "content": [
                "朝涉白水源，暂与人俗疏。岛屿佳境色，江天涵清虚。",
                "目送去海云，心闲游川鱼。长歌尽落日，乘月归田庐。"
            ]
        },
        {
            "title": "答王十二寒夜独酌有怀",
            "content": [
                "昨夜吴中雪，子猷佳兴发。万里浮云卷碧山，",
                "青天中道流孤月。孤月沧浪河汉清，北斗错落长庚明。",
                "怀余对酒夜霜白，玉床金井水峥嵘。人生飘忽百年内，",
                "且须酣畅万古情。君不能狸膏金距学斗鸡，",
                "坐令鼻息吹虹霓。君不能学哥舒横行青海夜带刀，",
                "西屠石堡取紫袍。吟诗作赋北窗里，万言不直一杯水。",
                "世人闻此皆掉头，有如东风射马耳。鱼目亦笑我，",
                "请与明月同。骅骝拳跼不能食，蹇驴得志鸣春风。",
                "折杨皇华合流俗，晋君听琴枉清角。巴人谁肯和阳春。",
                "楚地由来贱奇璞。黄金散尽交不成，自首为儒身被轻。",
                "一谈一笑失颜色，苍蝇贝锦喧谤声。曾参岂是杀人者，",
                "谗言三及慈母惊。与君论心握君手，荣辱于余亦何有。",
                "孔圣犹闻伤凤麟，董龙更是何鸡狗。一生傲岸苦不谐，",
                "恩疏媒劳志多乖。严陵高揖汉天子，",
                "何必长剑拄颐事玉阶。达亦不足贵，穷亦不足悲。",
                "韩信羞将绛灌比，祢衡耻逐屠沽儿。君不见李北海，",
                "英风豪气今何在。君不见裴尚书，土坟三尺蒿棘居。",
                "少年早欲五湖去，见此弥将钟鼎疏。",
                "第一百七十九卷"
            ]
        },
        {
            "title": "酬崔十五见招",
            "content": [
                "尔有鸟迹书，相招琴溪饮。手迹尺素中，如天落云锦。",
                "读罢向空笑，疑君在我前。长吟字不灭，怀袖且三年。"
            ]
        },
        {
            "title": "至陵阳山登天柱石酬韩侍御见招隐黄山",
            "content": [
                "韩众骑白鹿，西往华山中。玉女千馀人，相随在云空。",
                "见我传秘诀，精诚与天通。何意到陵阳，游目送飞鸿。",
                "天子昔避狄，与君亦乘骢。拥兵五陵下，长策遏胡戎。",
                "时泰解绣衣，脱身若飞蓬。鸾凤翻羽翼，啄粟坐樊笼。",
                "海鹤一笑之，思归向辽东。黄山过石柱，巘崿上攒丛。",
                "因巢翠玉树，忽见浮丘公。又引王子乔，吹笙舞松风。",
                "朗咏紫霞篇，请开蕊珠宫。步纲绕碧落，倚树招青童。",
                "何日可携手，遗形入无穷。"
            ]
        },
        {
            "title": "答杜秀才五松见赠",
            "content": [
                "昔献长杨赋，天开云雨欢。当时待诏承明里，",
                "皆道扬雄才可观。敕赐飞龙二天马，黄金络头白玉鞍。",
                "浮云蔽日去不返，总为秋风摧紫兰。角巾东出商山道，",
                "采秀行歌咏芝草。路逢园绮笑向人，两君解来一何好。",
                "闻道金陵龙虎盘，还同谢脁望长安。千峰夹水向秋浦，",
                "五松名山当夏寒。铜井炎炉歊九天，赫如铸鼎荆山前。",
                "陶公矍铄呵赤电，回禄睢盱扬紫烟。此中岂是久留处，",
                "便欲烧丹从列仙。爱听松风且高卧，飕飕吹尽炎氛过。",
                "登崖独立望九州，阳春欲奏谁相和。闻君往年游锦城，",
                "章仇尚书倒屣迎。飞笺络绎奏明主，天书降问回恩荣。",
                "肮脏不能就珪组，至今空扬高蹈名。夫子工文绝世奇，",
                "五松新作天下推。吾非谢尚邀彦伯，异代风流各一时，",
                "一时相逢乐在今。袖拂白云开素琴，弹为三峡流泉音。",
                "从兹一别武陵去，去后桃花春水深。"
            ]
        },
        {
            "title": "答高山人兼呈权顾二侯",
            "content": [
                "虹霓掩天光，哲后起康济。应运生夔龙，开元扫氛翳。",
                "太微廓金镜，端拱清遐裔。轻尘集嵩岳，虚点盛明意。",
                "谬挥紫泥诏，献纳青云际。谗惑英主心，恩疏佞臣计。",
                "彷徨庭阙下，叹息光阴逝。未作仲宣诗，先流贾生涕。",
                "挂帆秋江上，不为云罗制。山海向东倾，百川无尽势。",
                "我于鸱夷子，相去千馀岁。运阔英达稀，同风遥执袂。",
                "登舻望远水，忽见沧浪枻。高士何处来，虚舟渺安系。",
                "衣貌本淳古，文章多佳丽。延引故乡人，风义未沦替。",
                "顾侯达语默，权子识通蔽。曾是无心云，俱为此留滞。",
                "双萍易飘转，独鹤思凌历。明晨去潇湘，共谒苍梧帝。"
            ]
        },
        {
            "title": "答裴侍御先行至石头驿以书见招期月满泛洞庭",
            "content": [
                "君至石头驿，寄书黄鹤楼。开缄识远意，速此南行舟。",
                "风水无定准，湍波或滞留。忆昨新月生，西檐若琼钩。",
                "今来何所似，破镜悬清秋。恨不三五明，平湖泛澄流。",
                "此欢竟莫遂，狂杀王子猷。巴陵定遥远，持赠解人忧。"
            ]
        },
        {
            "title": "酬裴侍御留岫师弹琴见寄",
            "content": [
                "君同鲍明远，邀彼休上人。鼓琴乱白雪，秋变江上春。",
                "瑶草绿未衰，攀翻寄情亲。相思两不见，流泪空盈巾。"
            ]
        },
        {
            "title": "江上答崔宣城",
            "content": [
                "太华三芙蓉，明星玉女峰。寻仙下西岳，陶令忽相逢。",
                "问我将何事，湍波历几重。貂裘非季子，鹤氅似王恭。",
                "谬忝燕台召，而陪郭隗踪。水流知入海，云去或从龙。",
                "树绕芦洲月，山鸣鹊镇钟。还期如可访，台岭荫长松。"
            ]
        },
        {
            "title": "酬崔侍御",
            "content": [
                "严陵不从万乘游，归卧空山钓碧流。",
                "自是客星辞帝座，元非太白醉扬州。"
            ]
        },
        {
            "title": "酬裴侍御对雨感时见赠",
            "content": [
                "雨色秋来寒，风严清江爽。孤高绣衣人，潇洒青霞赏。",
                "平生多感激，忠义非外奖。祸连积怨生，事及徂川往。",
                "楚邦有壮士，鄢郢翻扫荡。申包哭秦庭，泣血将安仰。",
                "鞭尸辱已及，堂上罗宿莽。颇似今之人，蟊贼陷忠谠。",
                "渺然一水隔，何由税归鞅。日夕听猿怨，怀贤盈楚想。"
            ]
        },
        {
            "title": "酬王补阙惠翼庄庙宋丞□赠别  【此水旁】",
            "content": [
                "学道三千春，自言羲和人。轩盖宛若梦，云松长相亲。",
                "偶将二公合，复与三山邻。喜结海上契，自为天外宾。",
                "鸾翮我先铩，龙性君莫驯。朴散不尚古，时讹皆失真。",
                "勿踏荒溪坡，朅来浩然津。薜带何辞楚，桃源堪避秦。",
                "世迫且离别，心在期隐沦。酬赠非炯诫，永言铭佩绅。"
            ]
        },
        {
            "title": "答从弟幼成过西园见赠",
            "content": [
                "一身自潇洒，万物何嚣喧。拙薄谢明时，栖闲归故园。",
                "二季过旧壑，四邻驰华轩。衣剑照松宇，宾徒光石门。",
                "山童荐珍果，野老开芳樽。上陈樵渔事，下叙农圃言。",
                "昨来荷花满，今见兰苕繁。一笑复一歌，不知夕景昏。",
                "醉罢同所乐，此情难具论。"
            ]
        },
        {
            "title": "酬岑勋见寻就元丹丘对酒相待以诗见招。",
            "content": [
                "黄鹤东南来，寄书写心曲。倚松开其缄，忆我肠断续。",
                "不以千里遥，命驾来相招。中逢元丹丘，登岭宴碧霄。",
                "对酒忽思我，长啸临清飙。蹇予未相知，茫茫绿云垂。",
                "俄然素书及，解此长渴饥。策马望山月，途穷造阶墀。",
                "喜兹一会面，若睹琼树枝。忆君我远来，我欢方速至。",
                "开颜酌美酒，乐极忽成醉。我情既不浅，君意方亦深。",
                "相知两相得，一顾轻千金。且向山客笑，与君论素心。"
            ]
        },
        {
            "title": "酬张卿夜宿南陵见赠",
            "content": [
                "月出鲁城东，明如天上雪。鲁女惊莎鸡，鸣机应秋节。",
                "当君相思夜，火落金风高。河汉挂户牖，欲济无轻舠。",
                "我昔辞林丘，云龙忽相见。客星动太微，朝去洛阳殿。",
                "尔来得茂彦，七叶仕汉馀。身为下邳客，家有圯桥书。",
                "傅说未梦时，终当起岩野。万古骑辰星，光辉照天下。",
                "与君各未遇，长策委蒿莱。宝刀隐玉匣，锈涩空莓苔。",
                "遂令世上愚，轻我土与灰。一朝攀龙去，蛙黾安在哉。",
                "故山定有酒，与尔倾金罍。"
            ]
        },
        {
            "title": "酬中都小吏携斗酒双鱼于逆旅见赠",
            "content": [
                "鲁酒若琥珀，汶鱼紫锦鳞。山东豪吏有俊气，",
                "手携此物赠远人。意气相倾两相顾，斗酒双鱼表情素。",
                "双鳃呀呷鳍鬣张，拨剌银盘欲飞去。呼儿拂几霜刃挥，",
                "红肌花落白雪霏。为君下箸一餐饱，醉著金鞍上马归。"
            ]
        },
        {
            "title": "酬坊州王司马与阎正字对雪见赠",
            "content": [
                "游子东南来，自宛适京国。飘然无心云，倏忽复西北。",
                "访戴昔未偶，寻嵇此相得。愁颜发新欢，终宴叙前识。",
                "阎公汉庭旧，沈郁富才力。价重铜龙楼，声高重门侧。",
                "宁期此相遇，华馆陪游息。积雪明远峰，寒城锁春色。",
                "主人苍生望，假我青云翼。风水如见资，投竿佐皇极。"
            ]
        },
        {
            "title": "金门答苏秀才",
            "content": [
                "君还石门日，朱火始改木。春草如有情，山中尚含绿。",
                "折芳愧遥忆，永路当日勖。远见故人心，平生以此足。",
                "巨海纳百川，麟阁多才贤。献书入金阙，酌醴奉琼筵。",
                "屡忝白云唱，恭闻黄竹篇。恩光照拙薄，云汉希腾迁。",
                "铭鼎倘云遂，扁舟方渺然。我留在金门，君去卧丹壑。",
                "未果三山期，遥欣一丘乐。玄珠寄象罔，赤水非寥廓。",
                "愿狎东海鸥，共营西山药。栖岩君寂灭，处世余龙蠖。",
                "良辰不同赏，永日应闲居。鸟吟檐间树，花落窗下书。",
                "缘溪见绿筱，隔岫窥红蕖。采薇行笑歌，眷我情何已。",
                "月出石镜间，松鸣风琴里。得心自虚妙，外物空颓靡。",
                "身世如两忘，从君老烟水。"
            ]
        },
        {
            "title": "以诗代书答元丹丘",
            "content": [
                "青鸟海上来，今朝发何处。口衔云锦字，与我忽飞去。",
                "鸟去凌紫烟，书留绮窗前。开缄方一笑，乃是故人传。",
                "故人深相勖，忆我劳心曲。离居在咸阳，三见秦草绿。",
                "置书双袂间，引领不暂闲。长望杳难见，浮云横远山。"
            ]
        },
        {
            "title": "酬崔五郎中",
            "content": [
                "朔云横高天，万里起秋色。壮士心飞扬，落日空叹息。",
                "长啸出原野，凛然寒风生。幸遭圣明时，功业犹未成。",
                "奈何怀良图，郁悒独愁坐。杖策寻英豪，立谈乃知我。",
                "崔公生民秀，缅邈青云姿。制作参造化，托讽含神祇。",
                "海岳尚可倾，吐诺终不移。是时霜飙寒，逸兴临华池。",
                "起舞拂长剑，四座皆扬眉。因得穷欢情，赠我以新诗。",
                "又结汗漫期，九垓远相待。举身憩蓬壶，濯足弄沧海。",
                "从此凌倒景，一去无时还。朝游明光宫，暮入阊阖关。",
                "但得长把袂，何必嵩丘山。"
            ]
        },
        {
            "title": "答长安崔少府叔封游终南翠微寺太宗皇帝金沙",
            "content": [
                "河伯见海若，傲然夸秋水。小物昧远图，宁知通方士。",
                "多君紫霄意，独往苍山里。地古寒云深，岩高长风起。",
                "初登翠微岭，复憩金沙泉。践苔朝霜滑，弄波夕月圆。",
                "饮彼石下流，结萝宿溪烟。鼎湖梦渌水，龙驾空茫然。",
                "早行子午关，却登山路远。拂琴听霜猿，灭烛乃星饭。",
                "人烟无明异，鸟道绝往返。攀崖倒青天，下视白日晚。",
                "既过石门隐，还唱石潭歌。涉雪搴紫芳，濯缨想清波。",
                "此人不可见，此地君自过。为余谢风泉，其如幽意何。"
            ]
        },
        {
            "title": "答湖州迦叶司马问白是何人",
            "content": [
                "青莲居士谪仙人，酒肆藏名三十春。",
                "湖州司马何须问，金粟如来是后身。"
            ]
        },
        {
            "title": "酬张司马赠墨",
            "content": [
                "上党碧松烟，夷陵丹砂末。兰麝凝珍墨，精光乃堪掇。",
                "黄头奴子双鸦鬟，锦囊养之怀袖间。今日赠予兰亭去，",
                "兴来洒笔会稽山。"
            ]
        },
        {
            "title": "答友人赠乌纱帽",
            "content": [
                "领得乌纱帽，全胜白接蓠。山人不照镜，稚子道相宜。"
            ]
        },
        {
            "title": "早秋单父南楼酬窦公衡",
            "content": [
                "白露见日灭，红颜随霜凋。别君若俯仰，春芳辞秋条。",
                "泰山嵯峨夏云在，疑是白波涨东海。散为飞雨川上来，",
                "遥帷却卷清浮埃。知君独坐青轩下，此时结念同所怀。",
                "我闭南楼看道书，幽帘清寂在仙居。曾无好事来相访，",
                "赖尔高文一起予。"
            ]
        },
        {
            "title": "五月东鲁行答汶上君  （君一作翁）",
            "content": [
                "五月梅始黄，蚕凋桑柘空。鲁人重织作，机杼鸣帘栊。",
                "顾余不及仕，学剑来山东。举鞭访前途，获笑汶上翁。",
                "下愚忽壮士，未足论穷通。我以一箭书，能取聊城功。",
                "终然不受赏，羞与时人同。西归去直道，落日昏阴虹。",
                "此去尔勿言，甘心为转蓬。"
            ]
        },
        {
            "title": "酬宇文少府见赠桃竹书筒",
            "content": [
                "桃竹书筒绮绣文，良工巧妙称绝群。灵心圆映三江月，",
                "彩质叠成五色云。中藏宝诀峨眉去，千里提携长忆君。"
            ]
        },
        {
            "title": "酬谈少府",
            "content": [
                "一尉居倏忽，梅生有仙骨。三事或可羞，匈奴哂千秋。",
                "壮心屈黄绶，浪迹寄沧洲。昨观荆岘作，如从云汉游。",
                "老夫当暮矣，蹀足惧骅骝。"
            ]
        },
        {
            "title": "送储邕之武昌",
            "content": [
                "黄鹤西楼月，长江万里情。春风三十度，空忆武昌城。",
                "送尔难为别，衔杯惜未倾。湖连张乐地，山逐泛舟行。",
                "诺为楚人重，诗传谢脁清。沧浪吾有曲，寄入棹歌声。",
                "第一百七十八卷"
            ]
        },
        {
            "title": "送长沙陈太守其一",
            "content": [
                "长沙陈太守，逸气凌青松。英主赐五马，本是天池龙。",
                "湘水回九曲，衡山望五峰。荣君按节去，不及远相从。"
            ]
        },
        {
            "title": "送纪秀才游越",
            "content": [
                "海水不满眼，观涛难称心。即知蓬莱石，却是巨鳌簪。",
                "送尔游华顶，令余发舄吟。仙人居射的，道士住山阴。",
                "禹穴寻溪入，云门隔岭深。绿萝秋月夜，相忆在鸣琴。"
            ]
        },
        {
            "title": "金陵送张十一再游东吴",
            "content": [
                "张翰黄花句，风流五百年。谁人今继作，夫子世称贤。",
                "再动游吴棹，还浮入海船。春光白门柳，霞色赤城天。",
                "去国难为别，思归各未旋。空馀贾生泪，相顾共凄然。"
            ]
        },
        {
            "title": "奉饯高尊师如贵道士传道录毕归北海  【录竹",
            "content": [
                "道隐不可见，灵书藏洞天。吾师四万劫，历世递相传。",
                "别杖留青竹，行歌蹑紫烟。离心无远近，长在玉京悬。"
            ]
        },
        {
            "title": "鲁中送二从弟赴举之西京  （一作送族弟【金",
            "content": [
                "鲁客向西笑，君门若梦中。霜凋逐臣发，日忆明光宫。",
                "复羡二龙去，才华冠世雄。平衢骋高足，逸翰凌长风。",
                "舞袖拂秋月，歌筵闻早鸿。送君日千里，良会何由同。"
            ]
        },
        {
            "title": "送侯十一",
            "content": [
                "朱亥已击晋，侯嬴尚隐身。时无魏公子，岂贵抱关人。",
                "余亦不火食，游梁同在陈。空馀湛卢剑，赠尔托交亲。"
            ]
        },
        {
            "title": "送崔度还吴  度故人礼部员外国辅之子",
            "content": [
                "幽燕沙雪地，万里尽黄云。朝吹归秋雁，南飞日几群。",
                "中有孤凤雏，哀鸣九天闻。我乃重此鸟，彩章五色分。",
                "胡为杂凡禽，雏鹜轻贱君。举手捧尔足，疾心若火焚。",
                "拂羽泪满面，送之吴江濆。去影忽不见，踌躇日将曛。"
            ]
        },
        {
            "title": "送张秀才从军",
            "content": [
                "六驳食猛虎，耻从驽马群。一朝长鸣去，矫若龙行云。",
                "壮士怀远略，志存解世纷。周粟犹不顾，齐圭安肯分。",
                "抱剑辞高堂，将投崔冠军。长策扫河洛，宁亲归汝坟。",
                "当令千古后，麟阁著奇勋。"
            ]
        },
        {
            "title": "送白利从金吾董将军西征",
            "content": [
                "西羌延国讨，白起佐军威。剑决浮云气，弓弯明月辉。",
                "马行边草绿，旌卷曙霜飞。抗手凛相顾，寒风生铁衣。"
            ]
        },
        {
            "title": "送梁公昌从信安北征",
            "content": [
                "入幕推英选，捐书事远戎。高谈百战术，郁作万夫雄。",
                "起舞莲花剑，行歌明月弓。将飞天地阵，兵出塞垣通。",
                "祖席留丹景，征麾拂彩虹。旋应献凯入，麟阁伫深功。"
            ]
        },
        {
            "title": "送别",
            "content": [
                "寻阳五溪水，沿洄直入巫山里。胜境由来人共传，",
                "君到南中自称美。送君别有八月秋，飒飒芦花复益愁。",
                "云帆望远不相见，日暮长江空自流。"
            ]
        },
        {
            "title": "送外甥郑灌从军三首",
            "content": [
                "六博争雄好彩来，金盘一掷万人开。",
                "丈夫赌命报天子，当斩胡头衣锦回。",
                "丈八蛇予出陇西，弯弧拂箭白猿啼。",
                "破胡必用龙韬策，积甲应将熊耳齐。",
                "月蚀西方破敌时，及瓜归日未应迟。",
                "斩胡血变黄河水，枭首当悬白鹊旗。"
            ]
        },
        {
            "title": "同王昌龄送族弟襄归桂阳其二",
            "content": [
                "尔家何在潇湘川。",
                "青莎白石长沙边。",
                "昨梦江花照江日。  ",
                "几枝正发东窗前。",
                "觉来欲往心悠然。",
                "魂随越鸟飞南天。",
                "秦云连山海相接。",
                "桂水横烟不可涉。",
                "送君此去令人愁。",
                "风帆茫茫隔河洲。",
                "春潭琼草绿可折。",
                "西寄长安明月楼。",
                ""
            ]
        },
        {
            "title": "同王昌龄送族弟襄归桂阳其一（一作同王昌龄",
            "content": [
                "秦地见碧草，楚谣对清樽。把酒尔何思，鹧鸪啼南园。",
                "余欲罗浮隐，犹怀明主恩。踌躇紫宫恋，孤负沧洲言。",
                "终然无心云，海上同飞翻。相期乃不浅，幽桂有芳根。"
            ]
        },
        {
            "title": "送裴十八图南归嵩山其二",
            "content": [
                "君思颍水绿。",
                "忽复归嵩岑。",
                "归时莫洗耳。",
                "为我洗其心。",
                "洗心得真情。",
                "洗耳徒买名。",
                "谢公终一起。",
                "相与济苍生。"
            ]
        },
        {
            "title": "送裴十八图南归嵩山其一",
            "content": [
                "何处可为别，长安青绮门。胡姬招素手，延客醉金樽。",
                "临当上马时，我独与君言。风吹芳兰折，日没鸟雀喧。",
                "举手指飞鸿，此情难具论。同归无早晚，颍水有清源。"
            ]
        },
        {
            "title": "送张遥之寿阳幕府",
            "content": [
                "寿阳信天险，天险横荆关。苻坚百万众，遥阻八公山。",
                "不假筑长城，大贤在其间。战夫若熊虎，破敌有馀闲。",
                "张子勇且英，少轻卫霍孱。投躯紫髯将，千里望风颜。",
                "勖尔效才略，功成衣锦还。"
            ]
        },
        {
            "title": "送侄良携二妓赴会稽戏有此赠",
            "content": [
                "携妓东山去，春光半道催。遥看若桃李，双入镜中开。"
            ]
        },
        {
            "title": "送羽林陶将军",
            "content": [
                "将军出使拥楼船，江上旌旗拂紫烟。万里横戈探虎穴，",
                "三杯拔剑舞龙泉。莫道词人无胆气，临行将赠绕朝鞭。"
            ]
        },
        {
            "title": "送窦司马贬宜春",
            "content": [
                "天马白银鞍，亲承明主欢。斗鸡金宫里，射雁碧云端。",
                "堂上罗中贵，歌钟清夜阑。何言谪南国，拂剑坐长叹。",
                "赵璧为谁点，隋珠枉被弹。圣朝多雨露，莫厌此行难。"
            ]
        },
        {
            "title": "送贺监归四明应制",
            "content": [
                "久辞荣禄遂初衣，曾向长生说息机。真诀自从茅氏得，",
                "恩波宁阻洞庭归。瑶台含雾星辰满，仙峤浮空岛屿微。",
                "借问欲栖珠树鹤，何年却向帝城飞。"
            ]
        },
        {
            "title": "鲁郡尧祠送张十四游河北",
            "content": [
                "猛虎伏尺草，虽藏难蔽身。有如张公子，肮脏在风尘。",
                "岂无横腰剑，屈彼淮阴人。击筑向北燕，燕歌易水滨。",
                "归来泰山上，当与尔为邻。"
            ]
        },
        {
            "title": "鲁郡东石门送杜二甫",
            "content": [
                "醉别复几日，登临遍池台。",
                "何时石门路，重有金樽开。",
                "秋波落泗水，海色明徂徕。",
                "飞蓬各自远，且尽手中杯。",
                ""
            ]
        },
        {
            "title": "灞陵行送别",
            "content": [
                "送君灞陵亭，灞水流浩浩。上有无花之古树，",
                "下有伤心之春草。我向秦人问路歧，",
                "云是王粲南登之古道。古道连绵走西京，",
                "紫阙落日浮云生。正当今夕断肠处，黄鹂愁绝不忍听."
            ]
        },
        {
            "title": "送族弟单父主簿凝摄宋城主簿至郭南月桥却回",
            "content": [
                "吾家青萍剑，操割有馀闲。往来纠二邑，此去何时还。",
                "鞍马月桥南，光辉歧路间。贤豪相追饯，却到栖霞山。",
                "群花散芳园，斗酒开离颜。乐酣相顾起，征马无由攀。"
            ]
        },
        {
            "title": "送鲁郡刘长史迁弘农长史",
            "content": [
                "鲁国一杯水，难容横海鳞。仲尼且不敬，况乃寻常人。",
                "白玉换斗粟，黄金买尺薪。闭门木叶下，始觉秋非春。",
                "闻君向西迁，地即鼎湖邻。宝镜匣苍藓，丹经埋素尘。",
                "轩后上天时，攀龙遗小臣。及此留惠爱，庶几风化淳。",
                "鲁缟如白烟，五缣不成束。临行赠贫交，一尺重山岳。",
                "相国齐晏子，赠行不及言。托阴当树李，忘忧当树萱。",
                "他日见张禄，绨袍怀旧恩。"
            ]
        },
        {
            "title": "鲁城北郭曲腰桑下送张子还嵩阳",
            "content": [
                "送别枯桑下，凋叶落半空。我行懵道远，尔独知天风。",
                "谁念张仲蔚，还依蒿与蓬。何时一杯酒，更与李膺同。"
            ]
        },
        {
            "title": "送族弟凝至晏□  单父三十里  【土固】",
            "content": [
                "雪满原野白，戎装出盘游。挥鞭布猎骑，四顾登高丘。",
                "兔起马足间，苍鹰下平畴。喧呼相驰逐，取乐销人忧。",
                "舍此戒禽荒，微声列齐讴。鸣鸡发晏堌，别雁惊涞沟。",
                "西行有东音，寄与长河流。"
            ]
        },
        {
            "title": "单父东楼秋夜送族弟沈之秦  时凝弟在席",
            "content": [
                "尔从咸阳来，问我何劳苦。沐猴而冠不足言，",
                "身骑土牛滞东鲁。沈弟欲行凝弟留，孤飞一雁秦云秋。",
                "坐来黄叶落四五，北斗已挂西城楼。丝桐感人弦亦绝，",
                "满堂送君皆惜别。卷帘见月清兴来，疑是山阴夜中雪。",
                "明日斗酒别，惆怅清路尘。遥望长安日，不见长安人。",
                "长安宫阙九天上，此地曾经为近臣。一朝复一朝，",
                "发白心不改。屈原憔悴滞江潭，亭伯流离放辽海。",
                "折翮翻飞随转蓬，闻弦坠虚下霜空。圣朝久弃青云士，",
                "他日谁怜张长公。"
            ]
        },
        {
            "title": "送薛九被谗去鲁",
            "content": [
                "宋人不辨玉，鲁贱东家丘。我笑薛夫子，胡为两地游。",
                "黄金消众口，白璧竟难投。梧桐生蒺藜，绿竹乏佳宾。",
                "凤凰宿谁家，遂与群鸡匹。田家养老马，穷士归其门。",
                "蛾眉笑躃者，宾客去平原。却斩美人首，三千还骏奔。",
                "毛公一挺剑，楚赵两相存。孟尝习狡兔，三窟赖冯谖。",
                "信陵夺兵符，为用侯生言。春申一何愚，刎首为李园。",
                "贤哉四公子，抚掌黄泉里。借问笑何人，笑人不好士。",
                "尔去且勿喧，桃李竟何言。沙丘无漂母，谁肯饭王孙。"
            ]
        },
        {
            "title": "金乡送韦八之西京",
            "content": [
                "客自长安来，还归长安去。狂风吹我心，西挂咸阳树。",
                "此情不可道，此别何时遇。望望不见君，连山起烟雾。"
            ]
        },
        {
            "title": "鲁郡尧祠送吴五之琅琊",
            "content": [
                "尧没三千岁，青松古庙存。送行奠桂酒，拜舞清心魂。",
                "日色促归人，连歌倒芳樽。马嘶俱醉起，分手更何言。"
            ]
        },
        {
            "title": "对雪奉饯任城六父秩满归京",
            "content": [
                "龙虎谢鞭策，鹓鸾不司晨。君看海上鹤，何似笼中鹑。",
                "独用天地心，浮云乃吾身。虽将簪组狎，若与烟霞亲。",
                "季父有英风，白眉超常伦。一官即梦寐，脱屣归西秦。",
                "窦公敞华筵，墨客尽来臻。燕歌落胡雁，郢曲回阳春。",
                "征马百度嘶，游车动行尘。踌躇未忍去，恋此四座人。",
                "饯离驻高驾，惜别空殷勤。何时竹林下，更与步兵邻。"
            ]
        },
        {
            "title": "送杨少府赴选",
            "content": [
                "大国置衡镜，准平天地心。群贤无邪人，朗鉴穷情深。",
                "吾君咏南风，衮冕弹鸣琴。时泰多美士，京国会缨簪。",
                "山苗落涧底，幽松出高岑。夫子有盛才，主司得球琳。",
                "流水非郑曲，前行遇知音。衣工剪绮绣，一误伤千金。",
                "何惜刀尺馀，不裁寒女衾。我非弹冠者，感别但开襟。",
                "空谷无白驹，贤人岂悲吟。大道安弃物，时来或招寻。",
                "尔见山吏部，当应无陆沉。"
            ]
        },
        {
            "title": "送方士赵叟之东平",
            "content": [
                "长桑晓洞视，五藏无全牛。赵叟得秘诀，还从方士游。",
                "西过获麟台，为我吊孔丘。念别复怀古，潸然空泪流。"
            ]
        },
        {
            "title": "送温处士归黄山白鹅峰旧居",
            "content": [
                "黄山四千仞，三十二莲峰。丹崖夹石柱，菡萏金芙蓉。",
                "伊昔升绝顶，下窥天目松。仙人炼玉处，羽化留馀踪。",
                "亦闻温伯雪，独往今相逢。采秀辞五岳，攀岩历万重。",
                "归休白鹅岭，渴饮丹砂井。凤吹我时来，云车尔当整。",
                "去去陵阳东，行行芳桂丛。回溪十六度，碧嶂尽晴空。",
                "他日还相访，乘桥蹑彩虹。"
            ]
        },
        {
            "title": "送杨山人归天台",
            "content": [
                "客有思天台，东行路超忽。涛落浙江秋，沙明浦阳月。",
                "今游方厌楚，昨梦先归越。且尽秉烛欢，无辞凌晨发。",
                "我家小阮贤，剖竹赤城边。诗人多见重，官烛未曾然。",
                "兴引登山屐，情催泛海船。石桥如可度，携手弄云烟。"
            ]
        },
        {
            "title": "送友人游梅湖",
            "content": [
                "送君游梅湖，应见梅花发。有使寄我来，无令红芳歇。",
                "暂行新林浦，定醉金陵月。莫惜一雁书，音尘坐胡越。"
            ]
        },
        {
            "title": "送族弟凝之滁求婚崔氏",
            "content": [
                "与尔情不浅，忘筌已得鱼。玉台挂宝镜，持此意何如。",
                "坦腹东床下，由来志气疏。遥知向前路，掷果定盈车。"
            ]
        },
        {
            "title": "送友人寻越中山水",
            "content": [
                "闻道稽山去，偏宜谢客才。千岩泉洒落，万壑树萦回。",
                "东海横秦望，西陵绕越台。湖清霜镜晓，涛白雪山来。",
                "八月枚乘笔，三吴张翰杯。此中多逸兴，早晚向天台。"
            ]
        },
        {
            "title": "送当涂赵少府赴长芦",
            "content": [
                "我来扬都市，送客回轻舠。因夸楚太子，便睹广陵涛。",
                "仙尉赵家玉，英风凌四豪。维舟至长芦，目送烟云高。",
                "摇扇对酒楼，持袂把蟹螯。前途倘相思，登丘一长谣。"
            ]
        },
        {
            "title": "送崔十二游天竺寺",
            "content": [
                "还闻天竺寺，梦想怀东越。每年海树霜，桂子落秋月。",
                "送君游此地，已属流芳歇。待我来岁行，相随浮溟渤。"
            ]
        },
        {
            "title": "送张舍人之江东",
            "content": [
                "张翰江东去，正值秋风时。天清一雁远，海阔孤帆迟。",
                "白日行欲暮，沧波杳难期。吴洲如见月，千里幸相思。"
            ]
        },
        {
            "title": "江夏别宋之悌",
            "content": [
                "楚水清若空，遥将碧海通。人分千里外，兴在一杯中。",
                "谷鸟吟晴日，江猿啸晚风。平生不下泪，于此泣无穷。",
                "第一百七十五卷"
            ]
        },
        {
            "title": "赠别王山人归布山",
            "content": [
                "王子析道论，微言破秋毫。还归布山隐，兴入天云高。",
                "尔去安可迟，瑶草恐衰歇。我心亦怀归，屡梦松上月。",
                "傲然遂独往，长啸开岩扉。林壑久已芜，石道生蔷薇。",
                "愿言弄笙鹤，岁晚来相依。"
            ]
        },
        {
            "title": "别山僧",
            "content": [
                "何处名僧到水西，乘舟弄月宿泾溪。平明别我上山去，",
                "手携金策踏云梯。腾身转觉三天近，举足回看万岭低。",
                "谑浪肯居支遁下，风流还与远公齐。此度别离何日见，",
                "相思一夜暝猿啼。"
            ]
        },
        {
            "title": "南陵别儿童入京",
            "content": [
                "白酒新熟山中归，黄鸡啄黍秋正肥。呼童烹鸡酌白酒，",
                "儿女嬉笑牵人衣。高歌取醉欲自慰，起舞落日争光辉。",
                "游说万乘苦不早，著鞭跨马涉远道。会稽愚妇轻买臣，",
                "余亦辞家西入秦。仰天大笑出门去，我辈岂是蓬蒿人。"
            ]
        },
        {
            "title": "别韦少府",
            "content": [
                "西出苍龙门，南登白鹿原。欲寻商山皓，犹恋汉皇恩。",
                "水国远行迈，仙经深讨论。洗心向溪月，清耳敬亭猿。",
                "筑室在人境，闭门无世喧。多君枉高驾，赠我以微言。",
                "交乃意气合，道因风雅存。别离有相思，瑶瑟与金樽。"
            ]
        },
        {
            "title": "闻李太尉大举秦兵百万出征东南懦夫请缨冀申",
            "content": [
                "秦出天下兵，蹴踏燕赵倾。黄河饮马竭，赤羽连天明。",
                "太尉杖旄钺，云旗绕彭城。三军受号令，千里肃雷霆。",
                "函谷绝飞鸟，武关拥连营。意在斩巨鳌，何论鲙长鲸。",
                "恨无左车略，多愧鲁连生。拂剑照严霜，雕戈鬘胡缨。",
                "愿雪会稽耻，将期报恩荣。半道谢病还，无因东南征。",
                "亚夫未见顾，剧孟阻先行。天夺壮士心，长吁别吴京。",
                "金陵遇太守，倒屣相逢迎。群公咸祖饯，四座罗朝英。",
                "初发临沧观，醉栖征虏亭。旧国见秋月，长江流寒声。",
                "帝车信回转，河汉复纵横。孤凤向西海，飞鸿辞北溟。",
                "因之出寥廓，挥手谢公卿。"
            ]
        },
        {
            "title": "留别贾舍人至二首",
            "content": [
                "大梁白云起，飘飖来南洲。裴回苍梧野，十见罗浮秋。",
                "鳌抃山海倾，四溟扬洪流。意欲托孤凤，从之摩天游。",
                "凤苦道路难，翱翔还昆丘。不肯衔我去，哀鸣惭不周。",
                "远客谢主人，明珠难暗投。拂拭倚天剑，西登岳阳楼。",
                "长啸万里风，扫清胸中忧。谁念刘越石，化为绕指柔。",
                "秋风吹胡霜，凋此檐下芳。折芳怨岁晚，离别凄以伤。",
                "谬攀青琐贤，延我于北堂。君为长沙客，我独之夜郎。",
                "劝此一杯酒，岂惟道路长。割珠两分赠，寸心贵不忘。",
                "何必儿女仁，相看泪成行。"
            ]
        },
        {
            "title": "将游衡岳过汉阳双松亭留别族弟浮屠谈皓",
            "content": [
                "秦欺赵氏璧，却入邯郸宫。本是楚家玉，还来荆山中。",
                "丹彩泻沧溟，精辉凌白虹。青蝇一相点，流落此相同。",
                "卓绝道门秀，谈玄乃支公。延萝结幽居，剪竹绕芳丛。",
                "凉花拂户牖，天籁鸣虚空。忆我初来时，蒲萄开景风。",
                "今兹大火落，秋叶黄梧桐。水色梦沅湘，长沙去何穷。",
                "寄书访衡峤，但与南飞鸿。"
            ]
        },
        {
            "title": "赠别郑判官",
            "content": [
                "窜逐勿复哀，惭君问寒灰。浮云本无意，吹落章华台。",
                "远别泪空尽，长愁心已摧。二年吟泽畔，憔悴几时回。"
            ]
        },
        {
            "title": "留别龚处士",
            "content": [
                "龚子栖闲地，都无人世喧。柳深陶令宅，竹暗辟疆园。",
                "我去黄牛峡，遥愁白帝猿。赠君卷葹草，心断竟何言。"
            ]
        },
        {
            "title": "窜夜郎于乌江留别宗十六【王景】",
            "content": [
                "君家全盛日，台鼎何陆离。斩鳌翼娲皇，炼石补天维。",
                "一回日月顾，三入凤凰池。失势青门傍，种瓜复几时。",
                "犹会众宾客，三千光路歧。皇恩雪愤懑，松柏含荣滋。",
                "我非东床人，令姊忝齐眉。浪迹未出世，空名动京师。",
                "适遭云罗解，翻谪夜郎悲。拙妻莫邪剑，及此二龙随。",
                "惭君湍波苦，千里远从之。白帝晓猿断，黄牛过客迟。",
                "遥瞻明月峡，西去益相思。"
            ]
        },
        {
            "title": "别东林寺僧",
            "content": [
                "东林送客处，月出白猿啼。笑别庐山远，何烦过虎溪。"
            ]
        },
        {
            "title": "金陵白下亭留别",
            "content": [
                "驿亭三杨树，正当白下门。吴烟暝长条，汉水啮古根。",
                "向来送行处，回首阻笑言。别后若见之，为余一攀翻。"
            ]
        },
        {
            "title": "口号  （一作口号留别金陵诸公 ）",
            "content": [
                "食出野田美，酒临远水倾。东流若未尽，应见别离情。"
            ]
        },
        {
            "title": "留别金陵诸公",
            "content": [
                "海水昔飞动，三龙纷战争。钟山危波澜，倾侧骇奔鲸。",
                "黄旗一扫荡，割壤开吴京。六代更霸王，遗迹见都城。",
                "至今秦淮间，礼乐秀群英。地扇邹鲁学，诗腾颜谢名。",
                "五月金陵西，祖余白下亭。欲寻庐峰顶，先绕汉水行。",
                "香炉紫烟灭，瀑布落太清。若攀星辰去，挥手缅含情。"
            ]
        },
        {
            "title": "别储邕之剡中",
            "content": [
                "借问剡中道，东南指越乡。舟从广陵去，水入会稽长。",
                "竹色溪下绿，荷花镜里香。辞君向天姥，拂石卧秋霜。"
            ]
        },
        {
            "title": "留别广陵诸公  （一作留别邯郸故人）",
            "content": [
                "忆昔作少年，结交赵与燕。金羁络骏马，锦带横龙泉。",
                "寸心无疑事，所向非徒然。晚节觉此疏，猎精草太玄。",
                "空名束壮士，薄俗弃高贤。中回圣明顾，挥翰凌云烟。",
                "骑虎不敢下，攀龙忽堕天。还家守清真，孤洁励秋蝉。",
                "炼丹费火石，采药穷山川。卧海不关人，租税辽东田。",
                "乘兴忽复起，棹歌溪中船。临醉谢葛强，山公欲倒鞭。",
                "狂歌自此别，垂钓沧浪前。"
            ]
        },
        {
            "title": "颍阳别元丹丘之淮阳",
            "content": [
                "吾将元夫子，异姓为天伦。本无轩裳契，素以烟霞亲。",
                "尝恨迫世网，铭意俱未伸。松柏虽寒苦，羞逐桃李春。",
                "悠悠市朝间，玉颜日缁磷。所失重山岳，所得轻埃尘。",
                "精魄渐芜秽，衰老相凭因。我有锦囊诀，可以持君身。",
                "当餐黄金药，去为紫阳宾。万事难并立，百年犹崇晨。",
                "别尔东南去，悠悠多悲辛。前志庶不易，远途期所遵。",
                "已矣归去来，白云飞天津。"
            ]
        },
        {
            "title": "留别西河刘少府",
            "content": [
                "秋发已种种，所为竟无成。闲倾鲁壶酒，笑对刘公荣。",
                "谓我是方朔，人间落岁星。白衣千万乘，何事去天庭。",
                "君亦不得意，高歌羡鸿冥。世人若醯鸡，安可识梅生。",
                "虽为刀笔吏，缅怀在赤城。余亦如流萍，随波乐休明。",
                "自有两少妾，双骑骏马行。东山春酒绿，归隐谢浮名。"
            ]
        },
        {
            "title": "魏郡别苏明府因北游",
            "content": [
                "魏都接燕赵，美女夸芙蓉。",
                "淇水流碧玉，舟车日奔冲。",
                "青楼夹两岸，万室喧歌钟。",
                "天下称豪贵，游此每相逢。",
                "洛阳苏季子，剑戟森词锋。",
                "六印虽未佩，轩车若飞龙。",
                "黄金数百镒，白璧有几双。",
                "散尽空掉臂，高歌赋还邛。",
                "落魄乃如此，何人不相从。",
                "远别隔两河，云山杳千重。",
                "何时更杯酒，再得论心胸。"
            ]
        },
        {
            "title": "夜别张五",
            "content": [
                "吾多张公子，别酌酣高堂。听歌舞银烛，把酒轻罗裳。",
                "横笛弄秋月，琵琶弹陌桑。龙泉解锦带，为尔倾千觞。"
            ]
        },
        {
            "title": "留别王司马嵩",
            "content": [
                "鲁连卖谈笑，岂是顾千金。陶朱虽相越，本有五湖心。",
                "余亦南阳子，时为梁甫吟。苍山容偃蹇，白日惜颓侵。",
                "愿一佐明主，功成还旧林。西来何所为，孤剑托知音。",
                "鸟爱碧山远，鱼游沧海深。呼鹰过上蔡，卖畚向嵩岑。",
                "他日闲相访，丘中有素琴。"
            ]
        },
        {
            "title": "南阳送客",
            "content": [
                "斗酒勿为薄，寸心贵不忘。坐惜故人去，偏令游子伤。",
                "离颜怨芳草，春思结垂杨。挥手再三别，临岐空断肠。"
            ]
        },
        {
            "title": "留别于十一兄逖裴十三游塞垣",
            "content": [
                "太公渭川水，李斯上蔡门。钓周猎秦安黎元，",
                "小鱼鵕兔何足言。天张云卷有时节，吾徒莫叹羝触藩。",
                "于公白首大梁野，使人怅望何可论。既知朱亥为壮士，",
                "且愿束心秋毫里。秦赵虎争血中原，当去抱关救公子。",
                "裴生览千古，龙鸾炳文章。悲吟雨雪动林木，",
                "放书辍剑思高堂。劝尔一杯酒，拂尔裘上霜。",
                "尔为我楚舞，吾为尔楚歌。且探虎穴向沙漠，",
                "鸣鞭走马凌黄河。耻作易水别，临岐泪滂沱。"
            ]
        },
        {
            "title": "留别曹南群官之江南",
            "content": [
                "我昔钓白龙，放龙溪水傍。道成本欲去，挥手凌苍苍。",
                "时来不关人，谈笑游轩皇。献纳少成事，归休辞建章。",
                "十年罢西笑，览镜如秋霜。闭剑琉璃匣，炼丹紫翠房。",
                "身佩豁落图，腰垂虎鞶囊。仙人驾彩凤，志在穷遐荒。",
                "恋子四五人，裴回未翱翔。东流送白日，骤歌兰蕙芳。",
                "仙宫两无从，人间久摧藏。范蠡说句践，屈平去怀王。",
                "飘飘紫霞心，流浪忆江乡。愁为万里别，复此一衔觞。",
                "淮水帝王州，金陵绕丹阳。楼台照海色，衣马摇川光。",
                "及此北望君，相思泪成行。朝云落梦渚，瑶草空高堂。",
                "帝子隔洞庭，青枫满潇湘。怀君路绵邈，览古情凄凉。",
                "登岳眺百川，杳然万恨长。知恋峨眉去，弄景偶骑羊。"
            ]
        },
        {
            "title": "别中都明府兄",
            "content": [
                "吾兄诗酒继陶君，试宰中都天下闻。东楼喜奉连枝会，",
                "南陌愁为落叶分。城隅渌水明秋日，海上青山隔暮云。",
                "取醉不辞留夜月，雁行中断惜离群。"
            ]
        },
        {
            "title": "别鲁颂",
            "content": [
                "谁道泰山高，下却鲁连节。谁云秦军众，摧却鲁连舌。",
                "独立天地间，清风洒兰雪。夫子还倜傥，攻文继前烈。",
                "错落石上松，无为秋霜折。赠言镂宝刀，千岁庶不灭。"
            ]
        },
        {
            "title": "秋日鲁郡尧祠亭上宴别杜补阙范侍御",
            "content": [
                "我觉秋兴逸，谁云秋兴悲。山将落日去，水与晴空宜。",
                "鲁酒白玉壶，送行驻金羁。歇鞍憩古木，解带挂横枝。",
                "歌鼓川上亭，曲度神飙吹。云归碧海夕，雁没青天时。",
                "相失各万里，茫然空尔思。"
            ]
        },
        {
            "title": "感时留别从兄徐王延年从弟延陵",
            "content": [
                "天籁何参差，噫然大块吹。玄元包橐籥，紫气何逶迤。",
                "七叶运皇化，千龄光本支。仙风生指树，大雅歌螽斯。",
                "诸王若鸾虬，肃穆列藩维。哲兄锡茅土，圣代罗荣滋。",
                "九卿领徐方，七步继陈思。伊昔全盛日，雄豪动京师。",
                "冠剑朝凤阙，楼船侍龙池。鼓钟出朱邸，金翠照丹墀。",
                "君王一顾盼，选色献蛾眉。列戟十八年，未曾辄迁移。",
                "大臣小喑呜，谪窜天南垂。长沙不足舞，贝锦且成诗。",
                "佐郡浙江西，病闲绝驱驰。阶轩日苔藓，鸟雀噪檐帷。",
                "时乘平肩舆，出入畏人知。北宅聊偃憩，欢愉恤茕嫠。",
                "羞言梁苑地，烜赫耀旌旗。兄弟八九人，吴秦各分离。",
                "大贤达机兆，岂独虑安危。小子谢麟阁，雁行忝肩随。",
                "令弟字延陵，凤毛出天姿。清英神仙骨，芬馥茝兰蕤。",
                "梦得春草句，将非惠连谁。深心紫河车，与我特相宜。",
                "金膏犹罔象，玉液尚磷缁。伏枕寄宾馆，宛同清漳湄。",
                "药物多见馈，珍羞亦兼之。谁道溟渤深，犹言浅恩慈。",
                "鸣蝉游子意，促织念归期。骄阳何太赫，海水烁龙龟。",
                "百川尽凋枯，舟楫阁中逵。策马摇凉月，通宵出郊圻。",
                "泣别目眷眷，伤心步迟迟。愿言保明德，王室伫清夷。",
                "掺袂何所道，援毫投此辞。"
            ]
        },
        {
            "title": "寄上吴王其三",
            "content": [
                "英明庐江守。",
                "声誉广平籍。",
                "洒扫黄金台。",
                "招邀青云客。",
                "客曾与天通。",
                "出入清禁中。",
                "襄王怜宋玉。",
                "愿入兰台宫。"
            ]
        },
        {
            "title": "寄上吴王其二",
            "content": [
                "坐啸庐江静。",
                "闲闻进玉觞。",
                "去时无一物。",
                "东壁挂胡床。"
            ]
        },
        {
            "title": "寄上吴王其一",
            "content": [
                "淮王爱八公，携手绿云中。小子忝枝叶，亦攀丹桂丛。",
                "谬以词赋重，而将枚马同。何日背淮水，东之观土风。"
            ]
        },
        {
            "title": "自金陵溯流过白壁山玩月达天门寄句容王主簿",
            "content": [
                "沧江溯流归，白璧见秋月。秋月照白璧，皓如山阴雪。",
                "幽人停宵征，贾客忘早发。进帆天门山，回首牛渚没。",
                "川长信风来，日出宿雾歇。故人在咫尺，新赏成胡越。",
                "寄君青兰花，惠好庶不绝。"
            ]
        },
        {
            "title": "游敬亭寄崔侍御  （一本作登古城望府中奉寄",
            "content": [
                "我家敬亭下，辄继谢公作。相去数百年，风期宛如昨。",
                "登高素秋月，下望青山郭。俯视鸳鹭群，饮啄自鸣跃。",
                "夫子虽蹭蹬，瑶台雪中鹤。独立窥浮云，其心在寥廓。",
                "时来顾我笑，一饭葵与藿。世路如秋风，相逢尽萧索。",
                "腰间玉具剑，意许无遗诺。壮士不可轻，相期在云阁。"
            ]
        },
        {
            "title": "早过漆林渡寄万巨",
            "content": [
                "西经大蓝山，南来漆林渡。水色倒空青，林烟横积素。",
                "漏流昔吞翕，沓浪竞奔注。潭落天上星，龙开水中雾。",
                "峣岩注公栅，突兀陈焦墓。岭峭纷上干，川明屡回顾。",
                "因思万夫子，解渴同琼树。何日睹清光，相欢咏佳句。"
            ]
        },
        {
            "title": "泾溪南蓝山下有落星潭可以卜筑余泊石上寄何",
            "content": [
                "蓝岑竦天壁，突兀如鲸额。奔蹙横澄潭，势吞落星石。",
                "沙带秋月明，水摇寒山碧。佳境宜缓棹，清辉能留客。",
                "恨君阻欢游，使我自惊惕。所期俱卜筑，结茅炼金液。"
            ]
        },
        {
            "title": "寄崔侍御",
            "content": [
                "宛溪霜夜听猿愁，去国长为不系舟。独怜一雁飞南海，",
                "却羡双溪解北流。高人屡解陈蕃榻，过客难登谢脁楼。",
                "此处别离同落叶，朝朝分散敬亭秋。"
            ]
        },
        {
            "title": "宣州九日闻崔四侍御与宇文太守游敬亭余时登",
            "content": [
                "九日茱萸熟，插鬓伤早白。登高望山海，满目悲古昔。",
                "远访投沙人，因为逃名客。故交竟谁在，独有崔亭伯。",
                "重阳不相知，载酒任所适。手持一枝菊，调笑二千石。",
                "日暮岸帻归，传呼隘阡陌。彤襜双白鹿，宾从何辉赫。",
                "夫子在其间，遂成云霄隔。良辰与美景，两地方虚掷。",
                "晚从南峰归，萝月下水壁。却登郡楼望，松色寒转碧。",
                "咫尺不可亲，弃我如遗舄。",
                "九卿天上落，五马道傍来。列戟朱门晓，褰帏碧嶂开。",
                "登高望远海，召客得英才。紫绶欢情洽，黄花逸兴催。",
                "山从图上见，溪即镜中回。遥羡重阳作，应过戏马台。"
            ]
        },
        {
            "title": "泾溪东亭寄郑少府谔",
            "content": [
                "我游东亭不见君，沙上行将白鹭群。白鹭行时散飞去，",
                "又如雪点青山云。欲往泾溪不辞远，龙门蹙波虎眼转。",
                "杜鹃花开春已阑，归向陵阳钓鱼晚。"
            ]
        },
        {
            "title": "寄从弟宣州长史昭",
            "content": [
                "尔佐宣州郡，守官清且闲。常夸云月好，邀我敬亭山。",
                "五落洞庭叶，三江游未还。相思不可见，叹息损朱颜。"
            ]
        },
        {
            "title": "江上寄元六林宗",
            "content": [
                "霜落江始寒，枫叶绿未脱。客行悲清秋，永路苦不达。",
                "沧波眇川汜，白日隐天末。停棹依林峦，惊猿相叫聒。",
                "夜分河汉转，起视溟涨阔。凉风何萧萧，流水鸣活活。",
                "浦沙净如洗，海月明可掇。兰交空怀思，琼树讵解渴。",
                "勖哉沧洲心，岁晚庶不夺。幽赏颇自得，兴远与谁豁。"
            ]
        },
        {
            "title": "早春寄王汉阳",
            "content": [
                "闻道春还未相识，走傍寒梅访消息。昨夜东风入武阳，",
                "陌头杨柳黄金色。碧水浩浩云茫茫，美人不来空断肠。",
                "预拂青山一片石，与君连日醉壶觞。"
            ]
        },
        {
            "title": "江夏寄汉阳辅录事",
            "content": [
                "谁道此水广，狭如一匹练。江夏黄鹤楼，青山汉阳县。",
                "大语犹可闻，故人难可见。君草陈琳檄，我书鲁连箭。",
                "报国有壮心，龙颜不回眷。西飞精卫鸟，东海何由填。",
                "鼓角徒悲鸣，楼船习征战。抽剑步霜月，夜行空庭遍。",
                "长呼结浮云，埋没顾荣扇。他日观军容，投壶接高宴。"
            ]
        },
        {
            "title": "望汉阳柳色寄王宰",
            "content": [
                "汉阳江上柳，望客引东枝。树树花如雪，纷纷乱若丝。",
                "春风传我意，草木别前知。寄谢弦歌宰，西来定未迟。"
            ]
        },
        {
            "title": "自汉阳病酒归寄王明府",
            "content": [
                "去岁左迁夜郎道，琉璃砚水长枯槁。今年敕放巫山阳，",
                "蛟龙笔翰生辉光。圣主还听子虚赋，相如却与论文章。",
                "愿扫鹦鹉洲，与君醉百场。啸起白云飞七泽，",
                "歌吟渌水动三湘。莫惜连船沽美酒，千金一掷买春芳。"
            ]
        },
        {
            "title": "流夜郎至西塞驿寄裴隐",
            "content": [
                "扬帆借天风，水驿苦不缓。平明及西塞，已先投沙伴。",
                "回峦引群峰，横蹙楚山断。砯冲万壑会，震沓百川满。",
                "龙怪潜溟波，俟时救炎旱。我行望雷雨，安得沾枯散。",
                "鸟去天路长，人愁春光短。空将泽畔吟，寄尔江南管。"
            ]
        },
        {
            "title": "流夜郎永华寺寄浔阳群官",
            "content": [
                "朝别凌烟楼，贤豪满行舟。暝投永华寺，宾散予独醉。",
                "愿结九江流，添成万行泪。写意寄庐岳，何当来此地。",
                "天命有所悬，安得苦愁思。"
            ]
        },
        {
            "title": "寄王汉阳",
            "content": [
                "南湖秋月白，王宰夜相邀。锦帐郎官醉，罗衣舞女娇。",
                "笛声喧沔鄂，歌曲上云霄。别后空愁我，相思一水遥。"
            ]
        },
        {
            "title": "书情寄从弟□州长史昭  【都者换分】",
            "content": [
                "自笑客行久，我行定几时。绿杨已可折，攀取最长枝。",
                "翩翩弄春色，延伫寄相思。谁言贵此物，意愿重琼蕤。",
                "昨梦见惠连，朝吟谢公诗。东风引碧草，不觉生华池。",
                "临玩忽云夕，杜鹃夜鸣悲。怀君芳岁歇，庭树落红滋。"
            ]
        },
        {
            "title": "春日归山寄孟浩然",
            "content": [
                "朱绂遗尘境，青山谒梵筵。金绳开觉路，宝筏度迷川。",
                "岭树攒飞栱，岩花覆谷泉。塔形标海月，楼势出江烟。",
                "香气三天下，钟声万壑连。荷秋珠已满，松密盖初圆。",
                "鸟聚疑闻法，龙参若护禅。愧非流水韵，叨入伯牙弦。"
            ]
        },
        {
            "title": "下寻阳城泛彭蠡寄黄判官",
            "content": [
                "浪动灌婴井，寻阳江上风。开帆入天镜，直向彭湖东。",
                "落景转疏雨，晴云散远空。名山发佳兴，清赏亦何穷。",
                "石镜挂遥月，香炉灭彩虹。相思俱对此，举目与君同。"
            ]
        },
        {
            "title": "独酌清溪江石上寄权昭夷",
            "content": [
                "我携一樽酒，独上江祖石。自从天地开，更长几千尺。",
                "举杯向天笑，天回日西照。永愿坐此石，长垂严陵钓。",
                "寄谢山中人，可与尔同调。"
            ]
        },
        {
            "title": "寄东鲁二稚子  在金陵作",
            "content": [
                "吴地桑叶绿，吴蚕已三眠。我家寄东鲁，谁种龟阴田。",
                "春事已不及，江行复茫然。南风吹归心，飞堕酒楼前。",
                "楼东一株桃，枝叶拂青烟。此树我所种，别来向三年。",
                "桃今与楼齐，我行尚未旋。娇女字平阳，折花倚桃边。",
                "折花不见我，泪下如流泉。小儿名伯禽，与姊亦齐肩。",
                "双行桃树下，抚背复谁怜。念此失次第，肝肠日忧煎。",
                "裂素写远意，因之汶阳川。"
            ]
        },
        {
            "title": "北山独酌寄韦六",
            "content": [
                "巢父将许由，未闻买山隐。道存迹自高，何惮去人近。",
                "纷吾下兹岭，地闲喧亦泯。门横群岫开，水凿众泉引。",
                "屏高而在云，窦深莫能准。川光昼昏凝，林气夕凄紧。",
                "于焉摘朱果，兼得养玄牝。坐月观宝书，拂霜弄瑶轸。",
                "倾壶事幽酌，顾影还独尽。念君风尘游，傲尔令自哂。"
            ]
        },
        {
            "title": "题情深树寄象公",
            "content": [
                "肠断枝上猿，泪添山下樽。白云见我去，亦为我飞翻。"
            ]
        },
        {
            "title": "寄当涂赵少府炎",
            "content": [
                "晚登高楼望，木落双江清。寒山饶积翠，秀色连州城。",
                "目送楚云尽，心悲胡雁声。相思不可见，回首故人情。"
            ]
        },
        {
            "title": "寄韦南陵冰余江上乘兴访之遇寻颜尚书笑有此",
            "content": [
                "南船正东风，北船来自缓。江上相逢借问君，",
                "语笑未了风吹断。闻君携伎访情人，应为尚书不顾身。",
                "堂上三千珠履客，瓮中百斛金陵春。恨我阻此乐，",
                "淹留楚江滨。月色醉远客，山花开欲然。春风狂杀人，",
                "一日剧三年。乘兴嫌太迟，焚却子猷船。梦见五柳枝，",
                "已堪挂马鞭。何日到彭泽，长歌陶令前。"
            ]
        },
        {
            "title": "新林浦阻风寄友人",
            "content": [
                "潮水定可信，天风难与期。清晨西北转，薄暮东南吹。",
                "以此难挂席，佳期益相思。海月破圆影，菰蒋生绿池。",
                "昨日北湖梅，开花已满枝。今朝东门柳，夹道垂青丝。",
                "岁物忽如此，我来定几时。纷纷江上雪，草草客中悲。",
                "明发新林浦，空吟谢脁诗。"
            ]
        },
        {
            "title": "宿白鹭洲寄杨江宁",
            "content": [
                "朝别朱雀门，暮栖白鹭洲。波光摇海月，星影入城楼。",
                "望美金陵宰，如思琼树忧。徒令魂入梦，翻觉夜成秋。",
                "绿水解人意，为余西北流。因声玉琴里，荡漾寄君愁。"
            ]
        },
        {
            "title": "月夜江行寄崔员外宗之",
            "content": [
                "飘飘江风起，萧飒海树秋。登舻美清夜，挂席移轻舟。",
                "月随碧山转，水合青天流。杳如星河上，但觉云林幽。",
                "归路方浩浩，徂川去悠悠。徒悲蕙草歇，复听菱歌愁。",
                "岸曲迷后浦，沙明瞰前洲。怀君不可见，望远增离忧。"
            ]
        },
        {
            "title": "忆旧游寄谯郡元参军",
            "content": [
                "忆昔洛阳董糟丘，为余天津桥南造酒楼。",
                "黄金白璧买歌笑，一醉累月轻王侯。海内贤豪青云客，",
                "就中与君心莫逆。回山转海不作难，倾情倒意无所惜。",
                "我向淮南攀桂枝，君留洛北愁梦思。不忍别，还相随。",
                "相随迢迢访仙城，三十六曲水回萦。一溪初入千花明，",
                "万壑度尽松风声。银鞍金络倒平地，汉东太守来相迎。",
                "紫阳之真人，邀我吹玉笙。餐霞楼上动仙乐，",
                "嘈然宛似鸾凤鸣。袖长管催欲轻举，汉中太守醉起舞。",
                "手持锦袍覆我身，我醉横眠枕其股。当筵意气凌九霄，",
                "星离雨散不终朝，分飞楚关山水遥。余既还山寻故巢，",
                "君亦归家渡渭桥。君家严君勇貔虎，作尹并州遏戎虏。",
                "五月相呼度太行，摧轮不道羊肠苦。行来北凉岁月深，",
                "感君贵义轻黄金。琼杯绮食青玉案，使我醉饱无归心。",
                "时时出向城西曲，晋祠流水如碧玉。浮舟弄水箫鼓鸣，",
                "微波龙鳞莎草绿。兴来携妓恣经过，其若杨花似雪何。",
                "红妆欲醉宜斜日，百尺清潭写翠娥。翠娥婵娟初月辉，",
                "美人更唱舞罗衣。清风吹歌入空去，歌曲自绕行云飞。",
                "此时行乐难再遇，西游因献长杨赋。北阙青云不可期，",
                "东山白首还归去。渭桥南头一遇君，酂台之北又离群。",
                "问余别恨知多少，落花春暮争纷纷。言亦不可尽，",
                "情亦不可极。呼儿长跪缄此辞，寄君千里遥相忆。"
            ]
        },
        {
            "title": "寄王屋山人孟大融",
            "content": [
                "我昔东海上，劳山餐紫霞。亲见安期公，食枣大如瓜。",
                "中年谒汉主，不惬还归家。朱颜谢春辉，白发见生涯。",
                "所期就金液，飞步登云车。愿随夫子天坛上，",
                "闲与仙人扫落花。"
            ]
        },
        {
            "title": "淮阴书怀寄王宗成  （一作王宗城 ）",
            "content": [
                "沙墩至梁苑，二十五长亭。大舶夹双橹，中流鹅鹳鸣。",
                "云天扫空碧，川岳涵馀清。飞凫从西来，适与佳兴并。",
                "眷言王乔鸟，婉娈故人情。复此亲懿会，而增交道荣。",
                "沿洄且不定，飘忽怅徂征。暝投淮阴宿，欣得漂母迎。",
                "斗酒烹黄鸡，一餐感素诚。予为楚壮士，不是鲁诸生。",
                "有德必报之，千金耻为轻。缅书羁孤意，远寄棹歌声。"
            ]
        },
        {
            "title": "闻丹丘子于城北营石门幽居中有高凤遗迹仆离",
            "content": [
                "春华沧江月，秋色碧海云。离居盈寒暑，对此长思君。",
                "思君楚水南，望君淮山北。梦魂虽飞来，会面不可得。",
                "畴昔在嵩阳，同衾卧羲皇。绿萝笑簪绂，丹壑贱岩廊。",
                "晚途各分析，乘兴任所适。仆在雁门关，君为峨眉客。",
                "心悬万里外，影滞两乡隔。长剑复归来，相逢洛阳陌。",
                "陌上何喧喧，都令心意烦。迷津觉路失，托势随风翻。",
                "以兹谢朝列，长啸归故园。故园恣闲逸，求古散缥帙。",
                "久欲入名山，婚娶殊未毕。人生信多故，世事岂惟一。",
                "念此忧如焚，怅然若有失。闻君卧石门，宿昔契弥敦。",
                "方从桂树隐，不羡桃花源。高风起遐旷，幽人迹复存。",
                "松风清瑶瑟，溪月湛芳樽。安居偶佳赏，丹心期此论。"
            ]
        },
        {
            "title": "沙丘城下寄杜甫",
            "content": [
                "我来竟何事，高卧沙丘城。城边有古树，日夕连秋声。",
                "鲁酒不可醉，齐歌空复情。思君若汶水，浩荡寄南征。"
            ]
        },
        {
            "title": "寄淮南友人",
            "content": [
                "红颜悲旧国，青岁歇芳洲。不待金门诏，空持宝剑游。",
                "海云迷驿道，江月隐乡楼。复作淮南客，因逢桂树留。"
            ]
        },
        {
            "title": "春日独坐寄郑明府",
            "content": [
                "燕麦青青游子悲，河堤弱柳郁金枝。长条一拂春风去，",
                "尽日飘扬无定时。我在河南别离久，那堪坐此对窗牖。",
                "情人道来竟不来，何人共醉新丰酒。"
            ]
        },
        {
            "title": "秋夜宿龙门香山寺奉寄王方城十七丈奉国莹上",
            "content": [
                "朝发汝海东，暮栖龙门中。水寒夕波急，木落秋山空。",
                "望极九霄迥，赏幽万壑通。目皓沙上月，心清松下风。",
                "玉斗横网户，银河耿花宫。兴在趣方逸，欢馀情未终。",
                "凤驾忆王子，虎溪怀远公。桂枝坐萧瑟，棣华不复同。",
                "流恨寄伊水，盈盈焉可穷。"
            ]
        },
        {
            "title": "望终南山寄紫阁隐者",
            "content": [
                "出门见南山，引领意无限。",
                "秀色难为名，苍翠日在眼。",
                "有时白云起，天际自舒卷。",
                "心中与之然，托兴每不浅。",
                "何当造幽人，灭迹栖绝巘。"
            ]
        },
        {
            "title": "秋山寄卫慰张卿及王徵君",
            "content": [
                "何以折相赠，白花青桂枝。月华若夜雪，见此令人思。",
                "虽然剡溪兴，不异山阴时。明发怀二子，空吟招隐诗。"
            ]
        },
        {
            "title": "夕霁杜陵登楼寄韦繇",
            "content": [
                "浮阳灭霁景，万物生秋容。登楼送远目，伏槛观群峰。",
                "原野旷超缅，关河纷杂重。清晖映竹日，翠色明云松。",
                "蹈海寄遐想，还山迷旧踪。徒然迫晚暮，未果谐心胸。",
                "结桂空伫立，折麻恨莫从。思君达永夜，长乐闻疏钟。"
            ]
        },
        {
            "title": "江上寄巴东故人",
            "content": [
                "汉水波浪远，巫山云雨飞。东风吹客梦，西落此中时。",
                "觉后思白帝，佳人与我违。瞿塘饶贾客，音信莫令稀。"
            ]
        },
        {
            "title": "寄弄月溪吴山人",
            "content": [
                "尝闻庞德公，家住洞湖水。终身栖鹿门，不入襄阳市。",
                "夫君弄明月，灭景清淮里。高踪邈难追，可与古人比。",
                "清扬杳莫睹，白云空望美。待我辞人间，携手访松子。"
            ]
        },
        {
            "title": "淮南卧病书怀寄蜀中赵徵君蕤",
            "content": [
                "吴会一浮云，飘如远行客。功业莫从就，岁光屡奔迫。",
                "良图俄弃捐，衰疾乃绵剧。古琴藏虚匣，长剑挂空壁。",
                "楚冠怀锺仪，越吟比庄舄。国门遥天外，乡路远山隔。",
                "朝忆相如台，夜梦子云宅。旅情初结缉，秋气方寂历。",
                "风入松下清，露出草间白。故人不可见，幽梦谁与适。",
                "寄书西飞鸿，赠尔慰离析。"
            ]
        },
        {
            "title": "献从叔当涂宰阳冰",
            "content": [
                "金镜霾六国，亡新乱天经。焉知高光起，自有羽翼生。",
                "萧曹安山兒屼，耿贾摧欃枪。吾家有季父，杰出圣代英。",
                "虽无三台位，不借四豪名。激昂风云气，终协龙虎精。",
                "弱冠燕赵来，贤彦多逢迎。鲁连善谈笑，季布折公卿。",
                "遥知礼数绝，常恐不合并。惕想结宵梦，素心久已冥。",
                "顾惭青云器，谬奉玉樽倾。山阳五百年，绿竹忽再荣。",
                "高歌振林木，大笑喧雷霆。落笔洒篆文，崩云使人惊。",
                "吐辞又炳焕，五色罗华星。秀句满江国，高才掞天庭。",
                "宰邑艰难时，浮云空古城。居人若薙草，扫地无纤茎。",
                "惠泽及飞走，农夫尽归耕。广汉水万里，长流玉琴声。",
                "雅颂播吴越，还如泰阶平。小子别金陵，来时白下亭。",
                "群凤怜客鸟，差池相哀鸣。各拔五色毛，意重泰山轻。",
                "赠微所费广，斗水浇长鲸。弹剑歌苦寒，严风起前楹。",
                "月衔天门晓，霜落牛渚清。长叹即归路，临川空屏营。"
            ]
        },
        {
            "title": "经乱後将避地剡中留赠崔宣城",
            "content": [
                "双鹅飞洛阳，五马渡江徼。何意上东门，胡雏更长啸。",
                "中原走豺虎，烈火焚宗庙。太白昼经天，颓阳掩馀照。",
                "王城皆荡覆，世路成奔峭。四海望长安，颦眉寡西笑。",
                "苍生疑落叶，白骨空相吊。连兵似雪山，破敌谁能料。",
                "我垂北溟翼，且学南山豹。崔子贤主人，欢娱每相召。",
                "胡床紫玉笛，却坐青云叫。杨花满州城，置酒同临眺。",
                "忽思剡溪去，水石远清妙。雪尽天地明，风开湖山貌。",
                "闷为洛生咏，醉发吴越调。赤霞动金光，日足森海峤。",
                "独散万古意，闲垂一溪钓。猿近天上啼，人移月边棹。",
                "无以墨绶苦，来求丹砂要。华发长折腰，将贻陶公诮。"
            ]
        },
        {
            "title": "登敬亭山南望怀古赠窦主簿",
            "content": [
                "敬亭一回首，目尽天南端。仙者五六人，常闻此游盘。",
                "溪流琴高水，石耸麻姑坛。白龙降陵阳，黄鹤呼子安。",
                "羽化骑日月，云行翼鸳鸾。下视宇宙间，四溟空波澜。",
                "汰绝目下事，从之复何难。百岁落半途，前期浩漫漫。",
                "强食不成味，清晨起长叹。愿随子明去，炼火烧金丹。"
            ]
        },
        {
            "title": "书怀赠南陵常赞府",
            "content": [
                "岁星入汉年，方朔见明主。调笑当时人，中天谢云雨。",
                "一去麒麟阁，遂将朝市乖。故交不过门，秋草日上阶。",
                "当时何特达，独与我心谐。置酒凌歊台，欢娱未曾歇。",
                "歌动白泞山，舞回天门月。问我心中事，为君前致辞。",
                "君看我才能，何似鲁仲尼。大圣犹不遇，小儒安足悲。",
                "云南五月中，频丧渡泸师。毒草杀汉马，张兵夺云旗。",
                "至今西二河，流血拥僵尸。将无七擒略，鲁女惜园葵。",
                "咸阳天下枢，累岁人不足。虽有数斗玉，不如一盘粟。",
                "赖得契宰衡，持钧慰风俗。自顾无所用，辞家方来归。",
                "霜惊壮士发，泪满逐臣衣。以此不安席，蹉跎身世违。",
                "终当灭卫谤，不受鲁人讥。"
            ]
        },
        {
            "title": "赠僧行融",
            "content": [
                "梁有汤惠休，常从鲍照游。峨眉史怀一，独映陈公出。",
                "卓绝二道人，结交凤与麒。行融亦俊发，吾知有英骨。",
                "海若不隐珠，骊龙吐明月。大海乘虚舟，随波任安流。",
                "赋诗旃檀阁，纵酒鹦鹉洲。待我适东越，相携上白楼。"
            ]
        },
        {
            "title": "赠僧朝美",
            "content": [
                "水客凌洪波，长鲸涌溟海。百川随龙舟，嘘吸竟安在。",
                "中有不死者，探得明月珠。高价倾宇宙，馀辉照江湖。",
                "苞卷金缕褐，萧然若空无。谁人识此宝，窃笑有狂夫。",
                "了心何言说，各勉黄金躯。"
            ]
        },
        {
            "title": "赠宣州灵源寺仲浚公",
            "content": [
                "敬亭白云气，秀色连苍梧。下映双溪水，如天落镜湖。",
                "此中积龙象，独许浚公殊。风韵逸江左，文章动海隅。",
                "观心同水月，解领得明珠。今日逢支遁，高谈出有无。"
            ]
        },
        {
            "title": "赠闾丘处士",
            "content": [
                "贤人有素业，乃在沙塘陂。竹影扫秋月，荷衣落古池。",
                "闲读山海经，散帙卧遥帷。且耽田家乐，遂旷林中期。",
                "野酌劝芳酒，园蔬烹露葵。如能树桃李，为我结茅茨。"
            ]
        },
        {
            "title": "赠从弟冽",
            "content": [
                "楚人不识凤，重价求山鸡。献主昔云是，今来方觉迷。",
                "自居漆园北，久别咸阳西。风飘落日去，节变流莺啼。",
                "桃李寒未开，幽关岂来蹊。逢君发花萼，若与青云齐。",
                "及此桑叶绿，春蚕起中闺。日出布谷鸣，田家拥锄犁。",
                "顾余乏尺土，东作谁相携。傅说降霖雨，公输造云梯。",
                "羌戎事未息，君子悲涂泥。报国有长策，成功羞执圭。",
                "无由谒明主，杖策还蓬藜。他年尔相访，知我在磻溪。"
            ]
        },
        {
            "title": "陈情赠友人",
            "content": [
                "延陵有宝剑，价重千黄金。观风历上国，暗许故人深。",
                "归来挂坟松，万古知其心。懦夫感达节，壮士激青衿。",
                "鲍生荐夷吾，一举置齐相。斯人无良朋，岂有青云望。",
                "临财不苟取，推分固辞让。后世称其贤，英风邈难尚。",
                "论交但若此，友道孰云丧。多君骋逸藻，掩映当时人。",
                "舒文振颓波，秉德冠彝伦。卜居乃此地，共井为比邻。",
                "清琴弄云月，美酒娱冬春。薄德中见捐，忽之如遗尘。",
                "英豪未豹变，自古多艰辛。他人纵以疏，君意宜独亲。",
                "奈向成离居，相去复几许。飘风吹云霓，蔽目不得语。",
                "投珠冀相报，按剑恐相距。所思采芳兰，欲赠隔荆渚。",
                "沉忧心若醉，积恨泪如雨。愿假东壁辉，馀光照贫女。"
            ]
        },
        {
            "title": "赠友人其三",
            "content": [
                "慢世薄功业。",
                "非无胸中画。",
                "谑浪万古贤。",
                "以为儿童剧。",
                "立产如广费。",
                "匡君怀长策。",
                "但苦山北寒。",
                "谁知道南宅。  ",
                "岁酒上逐风。",
                "霜鬓两边白。",
                "蜀主思孔明。",
                "晋家望安石。",
                "时人列五鼎。 ",
                "谈笑期一掷。",
                "虎伏被胡尘。",
                "渔歌游海滨。",
                "弊裘耻妻嫂。",
                "长剑托交亲。",
                "夫子秉家义。",
                "群公难与邻。",
                "莫持西江水。",
                "空许东溟臣。",
                "他日青云去。",
                "黄金报主人。"
            ]
        },
        {
            "title": "赠友人其二",
            "content": [
                "袖中赵匕首。",
                "买自徐夫人。",
                "玉匣闭霜雪。",
                "经燕复历秦。",
                "其事竟不捷。",
                "沦落归沙尘。",
                "持此愿投赠。",
                "与君同急难。  ",
                "荆卿一去後。",
                "壮士多摧残。",
                "长号易水上。",
                "为我扬波澜。",
                "凿井当及泉。",
                "张帆当济川。",
                "廉夫唯重义。",
                "骏马不劳鞭。",
                "人生贵相知。",
                "何必金与钱。"
            ]
        },
        {
            "title": "赠友人其一",
            "content": [
                "兰生不当户，别是闲庭草。夙被霜露欺，红荣已先老。",
                "谬接瑶华枝，结根君王池。顾无馨香美，叨沐清风吹。",
                "馀芳若可佩，卒岁长相随。"
            ]
        },
        {
            "title": "自梁园至敬亭山见会公谈陵阳山水兼期同游因",
            "content": [
                "我随秋风来，瑶草恐衰歇。中途寡名山，安得弄云月。",
                "渡江如昨日，黄叶向人飞。敬亭惬素尚，弭棹流清辉。",
                "冰谷明且秀，陵峦抱江城。粲粲吴与史，衣冠耀天京。",
                "水国饶英奇，潜光卧幽草。会公真名僧，所在即为宝。",
                "开堂振白拂，高论横青云。雪山扫粉壁，墨客多新文。",
                "为余话幽栖，且述陵阳美。天开白龙潭，月映清秋水。",
                "黄山望石柱，突兀谁开张。黄鹤久不来，子安在苍茫。",
                "东南焉可穷，山鸟飞绝处。稠叠千万峰，相连入云去。",
                "闻此期振策，归来空闭关。相思如明月，可望不可攀。",
                "何当移白足，早晚凌苍山。且寄一书札，令予解愁颜。"
            ]
        },
        {
            "title": "于五松山赠南陵常赞府",
            "content": [
                "为草当作兰，为木当作松。兰秋香风远，松寒不改容。",
                "松兰相因依，萧艾徒丰茸。鸡与鸡并食，鸾与鸾同枝。",
                "拣珠去沙砾，但有珠相随。远客投名贤，真堪写怀抱。",
                "若惜方寸心，待谁可倾倒。虞卿弃赵相，便与魏齐行。",
                "海上五百人，同日死田横。当时不好贤，岂传千古名。",
                "愿君同心人，于我少留情。寂寂还寂寂，出门迷所适。",
                "长铗归来乎，秋风思归客。"
            ]
        },
        {
            "title": "赠从弟宣州长史昭",
            "content": [
                "淮南望江南，千里碧山对。我行倦过之，半落青天外。",
                "宗英佐雄郡，水陆相控带。长川豁中流，千里泻吴会。",
                "君心亦如此，包纳无小大。摇笔起风霜，推诚结仁爱。",
                "讼庭垂桃李，宾馆罗轩盖。何意苍梧云，飘然忽相会。",
                "才将圣不偶，命与时俱背。独立山海间，空老圣明代。",
                "知音不易得，抚剑增感慨。当结九万期，中途莫先退。"
            ]
        },
        {
            "title": "赠宣城赵太守悦",
            "content": [
                "赵得宝符盛，山河功业存。三千堂上客，出入拥平原。",
                "六国扬清风，英声何喧喧。大贤茂远业，虎竹光南藩。",
                "错落千丈松，虬龙盘古根。枝下无俗草，所植唯兰荪。",
                "忆在南阳时，始承国士恩。公为柱下史，脱绣归田园。",
                "伊昔簪白笔，幽都逐游魂。持斧冠三军，霜清天北门。",
                "差池宰两邑，鹗立重飞翻。焚香入兰台，起草多芳言。",
                "夔龙一顾重，矫翼凌翔鹓。赤县扬雷声，强项闻至尊。",
                "惊飙颓秀木，迹屈道弥敦。出牧历三郡，所居猛兽奔。",
                "迁人同卫鹤，谬上懿公轩。自笑东郭履，侧惭狐白温。",
                "闲吟步竹石，精义忘朝昏。憔悴成丑士，风云何足论。",
                "猕猴骑土牛，羸马夹双辕。愿借羲皇景，为人照覆盆。",
                "溟海不振荡，何由纵鹏鲲。所期玄津白，倜傥假腾鶱。"
            ]
        },
        {
            "title": "赠宣城宇文太守兼呈崔侍御",
            "content": [
                "白若白鹭鲜，清如清唳蝉。受气有本性，不为外物迁。",
                "饮水箕山上，食雪首阳颠。回车避朝歌，掩口去盗泉。",
                "岧峣广成子，倜傥鲁仲连。卓绝二公外，丹心无间然。",
                "昔攀六龙飞，今作百炼铅。怀恩欲报主，投佩向北燕。",
                "弯弓绿弦开，满月不惮坚。闲骑骏马猎，一射两虎穿。",
                "回旋若流光，转背落双鸢。胡虏三叹息，兼知五兵权。",
                "枪枪突云将，却掩我之妍。多逢剿绝儿，先著祖生鞭。",
                "据鞍空矍铄，壮志竟谁宣。蹉跎复来归，忧恨坐相煎。",
                "无风难破浪，失计长江边。危苦惜颓光，金波忽三圆。",
                "时游敬亭上，闲听松风眠。或弄宛溪月，虚舟信洄沿。",
                "颜公二十万，尽付酒家钱。兴发每取之，聊向醉中仙。",
                "过此无一事，静谈秋水篇。君从九卿来，水国有丰年。",
                "鱼盐满市井，布帛如云烟。下马不作威，冰壶照清川。",
                "霜眉邑中叟，皆美太守贤。时时慰风俗，往往出东田。",
                "竹马数小儿，拜迎白鹿前。含笑问使君，日晚可回旋。",
                "遂归池上酌，掩抑清风弦。曾标横浮云，下抚谢脁肩。",
                "楼高碧海出，树古青萝悬。光禄紫霞杯，伊昔忝相传。",
                "良图扫沙漠，别梦绕旌旃。富贵日成疏，愿言杳无缘。",
                "登龙有直道，倚玉阻芳筵。敢献绕朝策，思同郭泰船。",
                "何言一水浅，似隔九重天。崔生何傲岸，纵酒复谈玄。",
                "身为名公子，英才苦迍邅。鸣凤托高梧，凌风何翩翩。",
                "安知慕群客，弹剑拂秋莲。"
            ]
        },
        {
            "title": "对雪醉後赠王历阳",
            "content": [
                "有身莫犯飞龙鳞，有手莫辫猛虎须。君看昔日汝南市，",
                "白头仙人隐玉壶。子猷闻风动窗竹，相邀共醉杯中绿。",
                "历阳何异山阴时，白雪飞花乱人目。君家有酒我何愁，",
                "客多乐酣秉烛游。谢尚自能鸲鹆舞，相如免脱鹔鹴裘。",
                "清晨鼓棹过江去，千里相思明月楼。"
            ]
        },
        {
            "title": "赠历阳褚司马  时此公为稚子舞故作是诗",
            "content": [
                "北堂千万寿，侍奉有光辉。先同稚子舞，更著老莱衣。",
                "因为小儿啼，醉倒月下归。人间无此乐，此乐世中稀。"
            ]
        },
        {
            "title": "赠别舍人弟台卿之江南",
            "content": [
                "去国客行远，还山秋梦长。梧桐落金井，一叶飞银床。",
                "觉罢揽明镜，鬓毛飒已霜。良图委蔓草，古貌成枯桑。",
                "欲道心下事，时人疑夜光。因为洞庭叶，飘落之潇湘。",
                "令弟经济士，谪居我何伤。潜虬隐尺水，著论谈兴亡。",
                "客遇王子乔，口传不死方。入洞过天地，登真朝玉皇。",
                "吾将抚尔背，挥手遂翱翔。"
            ]
        },
        {
            "title": "巴陵赠贾舍人",
            "content": [
                "贾生西望忆京华，湘浦南迁莫怨嗟。",
                "圣主恩深汉文帝，怜君不遣到长沙。"
            ]
        },
        {
            "title": "赠钱徵君少阳  （一作送赵云卿）",
            "content": [
                "白玉一杯酒，绿杨三月时。春风馀几日，两鬓各成丝。",
                "秉烛唯须饮，投竿也未迟。如逢渭川猎，犹可帝王师。"
            ]
        },
        {
            "title": "系寻阳上崔相涣其三",
            "content": [
                "虚传一片雨。",
                "枉作阳台神。",
                "纵为梦里相随去。",
                "不是襄王倾国人。"
            ]
        },
        {
            "title": "系寻阳上崔相涣其二",
            "content": [
                "毛遂不堕井。",
                "曾参宁杀人。",
                "虚言误公子。",
                "投杼惑慈亲。",
                "白璧双明月。",
                "方知一玉真。"
            ]
        },
        {
            "title": "系寻阳上崔相涣其一",
            "content": [
                "邯郸四十万，同日陷长平。能回造化笔，或冀一人生。"
            ]
        },
        {
            "title": "宿清溪主人",
            "content": [
                "夜到清溪宿，主人碧岩里。檐楹挂星斗，枕席响风水。",
                "月落西山时，啾啾夜猿起。"
            ]
        },
        {
            "title": "闻谢杨儿吟猛虎词因此有赠",
            "content": [
                "同州隔秋浦，闻吟猛虎词。晨朝来借问，知是谢杨儿。"
            ]
        },
        {
            "title": "赠张相镐其二",
            "content": [
                "本家陇西人。",
                "先为汉边将。",
                "功略盖天地。",
                "名飞青云上。",
                "苦战竟不侯。",
                "当年颇惆怅。",
                "世传崆峒勇。",
                "气激金风壮。",
                "英烈遗厥孙。",
                "百代神犹王。",
                "十五观奇书。",
                "作赋凌相如。",
                "龙颜惠殊宠。",
                "麟阁凭天居。 ",
                "晚途未云已。",
                "蹭蹬遭谗毁。",
                "想象晋末时。",
                "崩腾胡尘起。",
                "衣冠陷锋镝。",
                "戎虏盈朝市。  ",
                "石勒窥神州。",
                "刘聪劫天子。",
                "抚剑夜吟啸。",
                "雄心日千里。",
                "誓欲斩鲸鲵。",
                "澄清洛阳水。",
                "六合洒霖雨。  ",
                "万物无雕枯。  ",
                "我挥一杯水。",
                "自笑何区区。",
                "因人耻成事。",
                "贵欲决良图。",
                "灭虏不言功。",
                "飘然陟蓬壶。  ",
                "惟有安期舄。",
                "留之沧海隅。"
            ]
        },
        {
            "title": "赠张相镐其一    时逃难在宿松山作",
            "content": [
                "神器难窃弄，天狼窥紫宸。六龙迁白日，四海暗胡尘。",
                "昊穹降元宰，君子方经纶。澹然养浩气，欻起持大钧。",
                "秀骨象山岳，英谋合鬼神。佐汉解鸿门，生唐为后身。",
                "拥旄秉金钺，伐鼓乘朱轮。虎将如雷霆，总戎向东巡。",
                "诸侯拜马首，猛士骑鲸鳞。泽被鱼鸟悦，令行草木春。",
                "圣智不失时，建功及良辰。丑虏安足纪，可贻帼与巾。",
                "倒泻溟海珠，尽为入幕珍。冯异献赤伏，邓生倏来臻。",
                "庶同昆阳举，再睹汉仪新。昔为管将鲍，中奔吴隔秦。",
                "一生欲报主，百代思荣亲。其事竟不就，哀哉难重陈。",
                "卧病宿松山，苍茫空四邻。风云激壮志，枯槁惊常伦。",
                "闻君自天来，目张气益振。亚夫得剧孟，敌国空无人。",
                "扪虱对桓公，愿得论悲辛。大块方噫气，何辞鼓青蘋。",
                "斯言倘不合，归老汉江滨。"
            ]
        },
        {
            "title": "赠柳圆",
            "content": [
                "竹实满秋浦，凤来何苦饥。还同月下鹊，三绕未安枝。",
                "夫子即琼树，倾柯拂羽仪。怀君恋明德，归去日相思。"
            ]
        },
        {
            "title": "赠从弟南平太守之遥其二",
            "content": [
                "东平与南平。",
                "今古两步兵。",
                "素心爱美酒。",
                "不是顾专城。",
                "谪官桃源去。",
                "寻花几处行。",
                "秦人如旧识。",
                "出户笑相迎。"
            ]
        },
        {
            "title": "赠从弟南平太守之遥其一",
            "content": [
                "少年不得意，落魄无安居。愿随任公子，欲钓吞舟鱼。",
                "常时饮酒逐风景，壮心遂与功名疏。兰生谷底人不锄，",
                "云在高山空卷舒。汉家天子驰驷马，赤军蜀道迎相如。",
                "天门九重谒圣人，龙颜一解四海春。彤庭左右呼万岁，",
                "拜贺明主收沉沦。翰林秉笔回英眄，麟阁峥嵘谁可见。",
                "承恩初入银台门，著书独在金銮殿。龙钩雕镫白玉鞍，",
                "象床绮席黄金盘。当时笑我微贱者，却来请谒为交欢。",
                "一朝谢病游江海，畴昔相知几人在。前门长揖后门关，",
                "今日结交明日改。爱君山岳心不移，随君云雾迷所为。",
                "梦得池塘生春草，使我长价登楼诗。别后遥传临海作，",
                "可见羊何共和之。"
            ]
        },
        {
            "title": "赠卢司户",
            "content": [
                "秋色无远近，出门尽寒山。白云遥相识，待我苍梧间。",
                "借问卢耽鹤，西飞几岁还。"
            ]
        },
        {
            "title": "赠汉阳辅录事其一",
            "content": [
                "闻君罢官意，我抱汉川湄。借问久疏索，何如听讼时。",
                "天清江月白，心静海鸥知。应念投沙客，空馀吊屈悲。"
            ]
        },
        {
            "title": "江夏赠韦南陵冰",
            "content": [
                "胡骄马惊沙尘起，胡雏饮马天津水。君为张掖近酒泉，",
                "我窜三色九千里。天地再新法令宽，夜郎迁客带霜寒。",
                "西忆故人不可见，东风吹梦到长安。宁期此地忽相遇，",
                "惊喜茫如堕烟雾。玉箫金管喧四筵，苦心不得申长句。",
                "昨日绣衣倾绿尊，病如桃李竟何言。昔骑天子大宛马，",
                "今乘款段诸侯门。赖遇南平豁方寸，复兼夫子持清论。",
                "有似山开万里云，四望青天解人闷。人闷还心闷，",
                "苦辛长苦辛。愁来饮酒二千石，寒灰重暖生阳春。",
                "山公醉后能骑马，别是风流贤主人。头陀云月多僧气，",
                "山水何曾称人意。不然鸣笳按鼓戏沧流，",
                "呼取江南女儿歌棹讴。我且为君槌碎黄鹤楼，",
                "君亦为吾倒却鹦鹉洲。赤壁争雄如梦里，且须歌舞宽离忧。"
            ]
        },
        {
            "title": "赠王汉阳",
            "content": [
                "天落白玉棺，王乔辞叶县。一去未千年，汉阳复相见。",
                "犹乘飞凫舄，尚识仙人面。鬓发何青青，童颜皎如练。",
                "吾曾弄海水，清浅嗟三变。果惬麻姑言，时光速流电。",
                "与君数杯酒，可以穷欢宴。白云归去来，何事坐交战。"
            ]
        },
        {
            "title": "赠汉阳辅录事其二",
            "content": [
                "鹦鹉洲横汉阳渡。",
                "水引寒烟没江树。",
                "南浦登楼不见君。",
                "君今罢官在何处。",
                "汉口双鱼白锦鳞。",
                "令传尺素报情人。",
                "其中字数无多少。",
                "只是相思秋复春。"
            ]
        },
        {
            "title": "江上赠窦长史",
            "content": [
                "汉求季布鲁朱家，楚逐伍胥去章华。万里南迁夜郎国，",
                "三年归及长风沙。闻道青云贵公子，锦帆游戏西江水。",
                "人疑天上坐楼船，水净霞明两重绮。相约相期何太深，",
                "棹歌摇艇月中寻。不同珠履三千客，别欲论交一片心。"
            ]
        },
        {
            "title": "江夏使君叔席上赠史郎中",
            "content": [
                "凤凰丹禁里，衔出紫泥书。昔放三湘去，今还万死馀。",
                "仙郎久为别，客舍问何如。涸辙思流水，浮云失旧居。",
                "多惭华省贵，不以逐臣疏。复如竹林下，叨陪芳宴初。",
                "希君生羽翼，一化北溟鱼。"
            ]
        },
        {
            "title": "赠易秀才",
            "content": [
                "少年解长剑，投赠即分离。何不断犀象，精光暗往时。",
                "蹉跎君自惜，窜逐我因谁。地远虞翻老，秋深宋玉悲。",
                "空摧芳桂色，不屈古松姿。感激平生意，劳歌寄此辞。"
            ]
        },
        {
            "title": "赠潘侍御论钱少阳",
            "content": [
                "绣衣柱史何昂藏，铁冠白笔横秋霜。三军论事多引纳，",
                "阶前虎士罗干将。虽无二十五老者，且有一翁钱少阳。",
                "眉如松雪齐四皓，调笑可以安储皇。君能礼此最下士，",
                "九州拭目瞻清光。"
            ]
        },
        {
            "title": "流夜郎半道承恩放还兼欣克复之美书怀示息秀",
            "content": [
                "黄口为人罗，白龙乃鱼服。得罪岂怨天，以愚陷网目。",
                "鲸鲵未翦灭，豺狼屡翻履。悲作楚地囚，何日秦庭哭。",
                "遭逢二明主，前后两迁逐。去国愁夜郎，投身窜荒谷。",
                "半道雪屯蒙，旷如鸟出笼。遥欣克复美，光武安可同。",
                "天子巡剑阁，储皇守扶风。扬袂正北辰，开襟揽群雄。",
                "胡兵出月窟，雷破关之东。左扫因右拂，旋收洛阳宫。",
                "回舆入咸京，席卷六合通。叱咤开帝业，手成天地功。",
                "大驾还长安，两日忽再中。一朝让宝位，剑玺传无穷。",
                "愧无秋毫力，谁念矍铄翁。弋者何所慕，高飞仰冥鸿。",
                "弃剑学丹砂，临炉双玉童。寄言息夫子，岁晚陟方蓬。"
            ]
        },
        {
            "title": "博平郑太守自庐山千里相寻入江夏北市门见访",
            "content": [
                "大梁贵公子，气盖苍梧云。若无三千客，谁道信陵君。",
                "救赵复存魏，英威天下闻。邯郸能屈节，访博从毛薛。",
                "夷门得隐沦，而与侯生亲。仍要鼓刀者，乃是袖槌人。",
                "好士不尽心，何能保其身。多君重然诺，意气遥相托。",
                "五马入市门，金鞍照城郭。都忘虎竹贵，且与荷衣乐。",
                "去去桃花源，何时见归轩。相思无终极，肠断朗江猿。"
            ]
        },
        {
            "title": "赠常侍御",
            "content": [
                "安石在东山，无心济天下。一起振横流，功成复潇洒。",
                "大贤有卷舒，季叶轻风雅。匡复属何人，君为知音者。",
                "传闻武安将，气振长平瓦。燕赵期洗清，周秦保宗社。",
                "登朝若有言，为访南迁贾。"
            ]
        },
        {
            "title": "流夜郎赠辛判官",
            "content": [
                "昔在长安醉花柳，五侯七贵同杯酒。气岸遥凌豪士前，",
                "风流肯落他人后。夫子红颜我少年，章台走马著金鞭。",
                "文章献纳麒麟殿，歌舞淹留玳瑁筵。与君自谓长如此，",
                "宁知草动风尘起。函谷忽惊胡马来，秦宫桃李向明开。",
                "我愁远谪夜郎去，何日金鸡放赦回。"
            ]
        },
        {
            "title": "中丞宋公以吴兵三千赴河南军次寻阳脱余之囚",
            "content": [
                "独坐清天下，专征出海隅。九江皆渡虎，三郡尽还珠。",
                "组练明秋浦，楼船入郢都。风高初选将，月满欲平胡。",
                "杀气横千里，军声动九区。白猿惭剑术，黄石借兵符。",
                "戎虏行当翦，鲸鲵立可诛。自怜非剧孟，何以佐良图。"
            ]
        },
        {
            "title": "狱中上崔相涣",
            "content": [
                "胡马渡洛水，血流征战场。千门闭秋景，万姓危朝霜。",
                "贤相燮元气，再欣海县康。台庭有夔龙，列宿粲成行。",
                "羽翼三元圣，发辉两太阳。应念覆盆下，雪泣拜天光。"
            ]
        },
        {
            "title": "赠闾丘宿松",
            "content": [
                "阮籍为太守，乘驴上东平。剖竹十日间，一朝风化清。",
                "偶来拂衣去，谁测主人情。夫子理宿松，浮云知古城。",
                "扫地物莽然，秋来百草生。飞鸟还旧巢，迁人返躬耕。",
                "何惭宓子贱，不减陶渊明。吾知千载后，却掩二贤名。"
            ]
        },
        {
            "title": "赠武十七谔",
            "content": [
                "马如一匹练。",
                "明日过吴门。",
                "乃是要离客。",
                "西来欲报恩。",
                "笑开燕匕首。",
                "拂拭竟无言。",
                "狄犬吠清洛。",
                "天津成塞垣。",
                "爱子隔东鲁。",
                "空悲断肠猿。",
                "林回弃白璧。",
                "千里阻同奔。",
                "君为我致之。",
                "轻赍涉淮原。",
                "精诚合天道。",
                "不愧远游魂。"
            ]
        },
        {
            "title": "在水军宴赠幕府诸侍御",
            "content": [
                "月化五白龙，翻飞凌九天。胡沙惊北海，电扫洛阳川。",
                "虏箭雨宫阙，皇舆成播迁。英王受庙略，秉钺清南边。",
                "云旗卷海雪，金戟罗江烟。聚散百万人，弛张在一贤。",
                "霜台降群彦，水国奉戎旃。绣服开宴语，天人借楼船。",
                "如登黄金台，遥谒紫霞仙。卷身编蓬下，冥机四十年。",
                "宁知草间人，腰下有龙泉。浮云在一决，誓欲清幽燕。",
                "愿与四座公，静谈金匮篇。齐心戴朝恩，不惜微躯捐。",
                "所冀旄头灭，功成追鲁连。"
            ]
        },
        {
            "title": "赠王判官时余归隐居庐山屏风叠",
            "content": [
                "昔别黄鹤楼，蹉跎淮海秋。俱飘零落叶，各散洞庭流。",
                "中年不相见，蹭蹬游吴越。何处我思君，天台绿萝月。",
                "会稽风月好，却绕剡溪回。云山海上出，人物镜中来。",
                "一度浙江北，十年醉楚台。荆门倒屈宋，梁苑倾邹枚。",
                "苦笑我夸诞，知音安在哉。大盗割鸿沟，如风扫秋叶。",
                "吾非济代人，且隐屏风叠。中夜天中望，忆君思见君。",
                "明朝拂衣去，永与海鸥群。"
            ]
        },
        {
            "title": "望九华赠青阳韦仲堪",
            "content": [
                "昔在九江上，遥望九华峰。天河挂绿水，秀出九芙蓉。",
                "我欲一挥手，谁人可相从。君为东道主，于此卧云松。",
                "第一百七十卷"
            ]
        },
        {
            "title": "赠崔秋浦其三",
            "content": [
                "河阳花作县。",
                "秋浦玉为人。",
                "地逐名贤好。",
                "风随惠化春。",
                "水从天汉落。",
                "山逼画屏新。",
                "应念金门客。",
                "投沙吊楚臣。"
            ]
        },
        {
            "title": "赠崔秋浦其一",
            "content": [
                "吾爱崔秋浦，宛然陶令风。门前五杨柳，井上二梧桐。",
                "山鸟下厅事，檐花落酒中。怀君未忍去，惆怅意无穷。"
            ]
        },
        {
            "title": "赠秋浦柳少府",
            "content": [
                "秋浦旧萧索，公庭人吏稀。因君树桃李，此地忽芳菲。",
                "摇笔望白云，开帘当翠微。时来引山月，纵酒酣清晖。",
                "而我爱夫子，淹留未忍归。"
            ]
        },
        {
            "title": "醉後赠从甥高镇",
            "content": [
                "马上相逢揖马鞭，客中相见客中怜。欲邀击筑悲歌饮，",
                "正值倾家无酒钱。江东风光不借人，枉杀落花空自春。",
                "黄金逐手快意尽，昨日破产今朝贫。丈夫何事空啸傲，",
                "不如烧却头上巾。君为进士不得进，我被秋霜生旅鬓。",
                "时清不及英豪人，三尺童儿重廉蔺。匣中盘剑装鱼昔鱼，",
                "闲在腰间未用渠。且将换酒与君醉，醉归托宿吴专诸。"
            ]
        },
        {
            "title": "赠崔秋浦其二",
            "content": [
                "崔令学陶令。",
                "北窗常昼眠。",
                "抱琴时弄月。",
                "取意任无弦。",
                "见客但倾酒。",
                "为官不爱钱。",
                "东皋春事起。",
                "种黍早归田。"
            ]
        },
        {
            "title": "游溧阳北湖亭望瓦屋山怀古赠同旅",
            "content": [
                "朝登北湖亭，遥望瓦屋山。天清白露下，始觉秋风还。",
                "游子托主人，仰观眉睫间。目色送飞鸿，邈然不可攀。",
                "长吁相劝勉，何事来吴关。闻有贞义女，振穷溧水湾。",
                "清光了在眼，白日如披颜。高坟五六墩，崒兀栖猛虎。",
                "遗迹翳九泉，芳名动千古。子胥昔乞食，此女倾壶浆。",
                "运开展宿愤，入楚鞭平王。凛冽天地间，闻名若怀霜。",
                "壮夫或未达，十步九太行。与君拂衣去，万里同翱翔。"
            ]
        },
        {
            "title": "赠僧崖公",
            "content": [
                "昔在朗陵东，学禅白眉空。大地了镜彻，回旋寄轮风。",
                "揽彼造化力，持为我神通。晚谒泰山君，亲见日没云。",
                "中夜卧山月，拂衣逃人群。授余金仙道，旷劫未始闻。",
                "冥机发天光，独朗谢垢氛。虚舟不系物，观化游江濆。",
                "江濆遇同声，道崖乃僧英。说法动海岳，游方化公卿。",
                "手秉玉麈尾，如登白楼亭。微言注百川，亹亹信可听。",
                "一风鼓群有，万籁各自鸣。启闭八窗牖，托宿掣电霆。",
                "自言历天台，搏壁蹑翠屏。凌兢石桥去，恍惚入青冥。",
                "昔往今来归，绝景无不经。何日更携手，乘杯向蓬瀛。"
            ]
        },
        {
            "title": "戏赠郑溧阳",
            "content": [
                "陶令日日醉，不知五柳春。素琴本无弦，漉酒用葛巾。",
                "清风北窗下，自谓羲皇人。何时到栗里，一见平生亲。"
            ]
        },
        {
            "title": "赠溧阳宋少府陟",
            "content": [
                "李斯未相秦，且逐东门兔。宋玉事襄王，能为高唐赋。",
                "常闻绿水曲，忽此相逢遇。扫洒青天开，豁然披云雾。",
                "葳蕤紫鸾鸟，巢在昆山树。惊风西北吹，飞落南溟去。",
                "早怀经济策，特受龙颜顾。白玉栖青蝇，君臣忽行路。",
                "人生感分义，贵欲呈丹素。何日清中原，相期廓天步。"
            ]
        },
        {
            "title": "赠崔司户文昆季",
            "content": [
                "双珠出海底，俱是连城珍。明月两特达，馀辉傍照人。",
                "英声振名都，高价动殊邻。岂伊箕山故，特以风期亲。",
                "惟昔不自媒，担簦西入秦。攀龙九天上，忝列岁星臣。",
                "布衣侍丹墀，密勿草丝纶。才微惠渥重，谗巧生缁磷。",
                "一去已十载，今来复盈旬。清霜入晓鬓，白露生衣巾。",
                "侧见绿水亭，开门列华茵。千金散义士，四坐无凡宾。",
                "欲折月中桂，持为寒者薪。路傍已窃笑，天路将何因。",
                "垂恩倘丘山，报德有微身。"
            ]
        },
        {
            "title": "赠从孙义兴宰铭",
            "content": [
                "天子思茂宰，天枝得英才。朗然清秋月，独出映吴台。",
                "落笔生绮绣，操刀振风雷。蠖屈虽百里，鹏鶱望三台。",
                "退食无外事，琴堂向山开。绿水寂以闲，白云有时来。",
                "河阳富奇藻，彭泽纵名杯。所恨不见之，犹如仰昭回。",
                "元恶昔滔天，疲人散幽草。惊川无活鳞，举邑罕遗老。",
                "誓雪会稽耻，将奔宛陵道。亚相素所重，投刃应桑林。",
                "独坐伤激扬，神融一开襟。弦歌欣再理，和乐醉人心。",
                "蠹政除害马，倾巢有归禽。壶浆候君来，聚舞共讴吟。",
                "农人弃蓑笠，蚕女堕缨簪。欢笑相拜贺，则知惠爱深。",
                "历职吾所闻，称贤尔为最。化洽一邦上，名驰三江外。",
                "峻节贯云霄，通方堪远大。能文变风俗，好客留轩盖。",
                "他日一来游，因之严光濑。"
            ]
        },
        {
            "title": "叙旧赠江阳宰陆调",
            "content": [
                "泰伯让天下，仲雍扬波涛。清风荡万古，迹与星辰高。",
                "开吴食东溟，陆氏世英髦。多君秉古节，岳立冠人曹。",
                "风流少年时，京洛事游遨。腰间延陵剑，玉带明珠袍。",
                "我昔斗鸡徒，连延五陵豪。邀遮相组织，呵吓来煎熬。",
                "君开万丛人，鞍马皆辟易。告急清宪台，脱余北门厄。",
                "间宰江阳邑，翦棘树兰芳。城门何肃穆，五月飞秋霜。",
                "好鸟集珍木，高才列华堂。时从府中归，丝管俨成行。",
                "但苦隔远道，无由共衔觞。江北荷花开，江南杨梅熟。",
                "正好饮酒时，怀贤在心目。挂席拾海月，乘风下长川。",
                "多沽新丰醁，满载剡溪船。中途不遇人，直到尔门前。",
                "大笑同一醉，取乐平生年。"
            ]
        },
        {
            "title": "赠裴司马",
            "content": [
                "翡翠黄金缕，绣成歌舞衣。若无云间月，谁可比光辉。",
                "秀色一如此，多为众女讥。君恩移昔爱，失宠秋风归。",
                "愁苦不窥邻，泣上流黄机。天寒素手冷，夜长烛复微。",
                "十日不满匹，鬓蓬乱若丝。犹是可怜人，容华世中稀。",
                "向君发皓齿，顾我莫相违。"
            ]
        },
        {
            "title": "赠别从甥高五",
            "content": [
                "鱼目高泰山，不如一玙璠。贤甥即明月，声价动天门。",
                "能成吾宅相，不减魏阳元。自顾寡筹略，功名安所存。",
                "五木思一掷，如绳系穷猿。枥中骏马空，堂上醉人喧。",
                "黄金久已罄，为报故交恩。闻君陇西行，使我惊心魂。",
                "与尔共飘飖，云天各飞翻。江水流或卷，此心难具论。",
                "贫家羞好客，语拙觉辞繁。三朝空错莫，对饭却惭冤。",
                "自笑我非夫，生事多契阔。蓄积万古愤，向谁得开豁。",
                "天地一浮云，此身乃毫末。忽见无端倪，太虚可包括。",
                "去去何足道，临歧空复愁。肝胆不楚越，山河亦衾裯。",
                "云龙若相从，明主会见收。成功解相访，溪水桃花流。"
            ]
        },
        {
            "title": "赠升州王使君忠臣",
            "content": [
                "六代帝王国，三吴佳丽城。贤人当重寄，天子借高名。",
                "巨海一边静，长江万里清。应须救赵策，未肯弃侯嬴。"
            ]
        },
        {
            "title": "赠崔咨议",
            "content": [
                "绿骥本天马，素非伏枥驹。长嘶向清风，倏忽凌九区。",
                "何言西北至，却走东南隅。世道有翻覆，前期难豫图。",
                "希君一翦拂，犹可骋中衢。"
            ]
        },
        {
            "title": "赠崔郎中宗之  时谪官金陵",
            "content": [
                "胡雁拂海翼，翱翔鸣素秋。惊云辞沙朔，飘荡迷河洲。",
                "有如飞蓬人，去逐万里游。登高望浮云，仿佛如旧丘。",
                "日从海傍没，水向天边流。长啸倚孤剑，目极心悠悠。",
                "岁晏归去来，富贵安可求。仲尼七十说，历聘莫见收。",
                "鲁连逃千金，珪组岂可酬。时哉苟不会，草木为我俦。",
                "希君同携手，长往南山幽。"
            ]
        },
        {
            "title": "访道安陵遇盖还为余造真录临别留赠  【上竹",
            "content": [
                "清水见白石，仙人识青童。安陵盖夫子，十岁与天通。",
                "悬河与微言，谈论安可穷。能令二千石，抚背惊神聪。",
                "挥毫赠新诗，高价掩山东。至今平原客，感激慕清风。",
                "学道北海仙，传书蕊珠宫。丹田了玉阙，白日思云空。",
                "为我草真箓，天人惭妙工。七元洞豁落，八角辉星虹。",
                "三灾荡璇玑，蛟龙翼微躬。举手谢天地，虚无齐始终。",
                "黄金满高堂，答荷难克充。下笑世上士，沉魂北罗酆。",
                "昔日万乘坟，今成一科蓬。赠言若可重，实此轻华嵩。"
            ]
        },
        {
            "title": "对雪献从兄虞城宰",
            "content": [
                "昨夜梁园里，弟寒兄不知。庭前看玉树，肠断忆连枝。"
            ]
        },
        {
            "title": "忆襄阳旧游赠马少府巨",
            "content": [
                "昔为大堤客，曾上山公楼。开窗碧嶂满，拂镜沧江流。",
                "高冠佩雄剑，长揖韩荆州。此地别夫子，今来思旧游。",
                "朱颜君未老，白发我先秋。壮志恐蹉跎，功名若云浮。",
                "归心结远梦，落日悬春愁。空思羊叔子，堕泪岘山头。"
            ]
        },
        {
            "title": "书情题蔡舍人雄",
            "content": [
                "尝高谢太傅，携妓东山门。楚舞醉碧云，吴歌断清猿。",
                "暂因苍生起，谈笑安黎元。余亦爱此人，丹霄冀飞翻。",
                "遭逢圣明主，敢进兴亡言。白璧竟何辜，青蝇遂成冤。",
                "一朝去京国，十载客梁园。猛犬吠九关，杀人愤精魂。",
                "皇穹雪冤枉，白日开氛昏。泰阶得夔龙，桃李满中原。",
                "倒海索明月，凌山采芳荪。愧无横草功，虚负雨露恩。",
                "迹谢云台阁，心随天马辕。夫子王佐才，而今复谁论。",
                "层飙振六翮，不日思腾骞。我纵五湖棹，烟涛恣崩奔。",
                "梦钓子陵湍，英风缅犹存。彼希客星隐，弱植不足援。",
                "千里一回首，万里一长歌。黄鹤不复来，清风愁奈何。",
                "舟浮潇湘月，山倒洞庭波。投汨笑古人，临濠得天和。",
                "闲时田亩中，搔背牧鸡鹅。别离解相访，应在武陵多。"
            ]
        },
        {
            "title": "赠张公洲革处士",
            "content": [
                "列子居郑圃，不将众庶分。革侯遁南浦，常恐楚人闻。",
                "抱瓮灌秋蔬，心闲游天云。每将瓜田叟，耕种汉水濆。",
                "时登张公洲，入兽不乱群。井无桔槔事，门绝刺绣文。",
                "长揖二千石，远辞百里君。斯为真隐者，吾党慕清芬。",
                "第一百六十九卷"
            ]
        },
        {
            "title": "口号赠徵君鸿  此公时被征",
            "content": [
                "陶令辞彭泽，梁鸿入会稽。我寻高士传，君与古人齐。",
                "云卧留丹壑，天书降紫泥。不知杨伯起，早晚向关西。"
            ]
        },
        {
            "title": "赠崔侍郎  （郎一作御）",
            "content": [
                "长剑一杯酒，男儿方寸心。洛阳因剧孟，托宿话胸襟。",
                "但仰山岳秀，不知江海深。长安复携手，再顾重千金。",
                "君乃輶轩佐，予叨翰墨林。高风摧秀木，虚弹落惊禽。",
                "不取回舟兴，而来命驾寻。扶摇应借力，桃李愿成阴。",
                "笑吐张仪舌，愁为庄舄吟。谁怜明月夜，肠断听秋砧。"
            ]
        },
        {
            "title": "赠新平少年",
            "content": [
                "韩信在淮阴，少年相欺凌。屈体若无骨，壮心有所凭。",
                "一遭龙颜君，啸咤从此兴。千金答漂母，万古共嗟称。",
                "而我竟何为，寒苦坐相仍。长风入短袂，两手如怀冰。",
                "故友不相恤，新交宁见矜。摧残槛中虎，羁绁鞲上鹰。",
                "何时腾风云，搏击申所能。"
            ]
        },
        {
            "title": "赠卢徵君昆弟",
            "content": [
                "明主访贤逸，云泉今已空。二卢竟不起，万乘高其风。",
                "河上喜相得，壶中趣每同。沧州即此地，观化游无穷。",
                "水落海上清，鳌背睹方蓬。与君弄倒景，携手凌星虹。"
            ]
        },
        {
            "title": "赠华州王司士",
            "content": [
                "淮水不绝涛澜高，盛德未泯生英髦。",
                "知君先负庙堂器，今日还须赠宝刀。"
            ]
        },
        {
            "title": "邺中赠王大  （一作邺中王大劝入高凤石门山",
            "content": [
                "一身竟无托，远与孤蓬征。千里失所依，复将落叶并。",
                "中途偶良朋，问我将何行。欲献济时策，此心谁见明。",
                "君王制六合，海塞无交兵。壮士伏草间，沉忧乱纵横。",
                "飘飘不得意，昨发南都城。紫燕枥下嘶，青萍匣中鸣。",
                "投躯寄天下，长啸寻豪英。耻学琅琊人，龙蟠事躬耕。",
                "富贵吾自取，建功及春荣。我愿执尔手，尔方达我情。",
                "相知同一己，岂惟弟与兄。抱子弄白云，琴歌发清声。",
                "临别意难尽，各希存令名。"
            ]
        },
        {
            "title": "赠郭季鹰",
            "content": [
                "河东郭有道，于世若浮云。盛德无我位，清光独映君。",
                "耻将鸡并食，长与凤为群。一击九千仞，相期凌紫氛。"
            ]
        },
        {
            "title": "赠临□县令皓弟  时被讼停官  【名水旁】",
            "content": [
                "陶令去彭泽，茫然太古心。大音自成曲，但奏无弦琴。",
                "钓水路非远，连鳌意何深。终期龙伯国，与尔相招寻。"
            ]
        },
        {
            "title": "赠清漳明府侄聿",
            "content": [
                "我李百万叶，柯条布中州。天开青云器，日为苍生忧。",
                "小邑且割鸡，大刀伫烹牛。雷声动四境，惠与清漳流。",
                "弦歌咏唐尧，脱落隐簪组。心和得天真，风俗犹太古。",
                "牛羊散阡陌，夜寝不扃户。问此何以然，贤人宰吾土。",
                "举邑树桃李，垂阴亦流芬。河堤绕绿水，桑柘连青云。",
                "赵女不冶容，提笼昼成群。缲丝鸣机杼，百里声相闻。",
                "讼息鸟下阶，高卧披道帙。蒲鞭挂檐枝，示耻无扑抶。",
                "琴清月当户，人寂风入室。长啸无一言，陶然上皇逸。",
                "白玉壶冰水，壶中见底清。清光洞毫发，皎洁照群情。",
                "赵北美佳政，燕南播高名。过客览行谣，因之诵德声。"
            ]
        },
        {
            "title": "赠饶阳张司户燧",
            "content": [
                "朝饮苍梧泉，夕栖碧海烟。宁知鸾凤意，远托椅桐前。",
                "慕蔺岂曩古，攀嵇是当年。愧非黄石老，安识子房贤。",
                "功业嗟落日，容华弃徂川。一语已道意，三山期著鞭。",
                "蹉跎人间世，寥落壶中天。独见游物祖，探元穷化先。",
                "何当共携手，相与排冥筌。"
            ]
        },
        {
            "title": "赠参寥子",
            "content": [
                "白鹤飞天书，南荆访高士。五云在岘山，果得参寥子。",
                "肮脏辞故园，昂藏入君门。天子分玉帛，百官接话言。",
                "毫墨时洒落，探玄有奇作。著论穷天人，千春秘麟阁。",
                "长揖不受官，拂衣归林峦。余亦去金马，藤萝同所欢。",
                "相思在何处，桂树青云端。"
            ]
        },
        {
            "title": "雪谗诗赠友人",
            "content": [
                "嗟予沉迷，猖獗已久。五十知非，古人尝有。立言补过，",
                "庶存不朽。包荒匿瑕，蓄此顽丑。月出致讥，贻愧皓首。",
                "感悟遂晚，事往日迁。白璧何辜，青蝇屡前。群轻折轴，",
                "下沉黄泉。众毛飞骨，上凌青天。萋斐暗成，贝锦粲然。",
                "泥沙聚埃，珠玉不鲜。洪焰烁山，发自纤烟。苍波荡日，",
                "起于微涓。交乱四国，播于八埏。拾尘掇蜂，疑圣猜贤。",
                "哀哉悲夫，谁察予之贞坚。彼妇人之猖狂，",
                "不如鹊之强强。彼妇人之淫昏，不如鹑之奔奔。",
                "坦荡君子，无悦簧言。擢发续罪，罪乃孔多。倾海流恶，",
                "恶无以过。人生实难，逢此织罗。积毁销金，沉忧作歌。",
                "天未丧文，其如余何。妲己灭纣，褒女惑周。天维荡覆，",
                "职此之由。汉祖吕氏，食其在傍。秦皇太后，毒亦淫荒。",
                "螮蝀作昏，遂掩太阳。万乘尚尔，匹夫何伤。辞殚意穷，",
                "心切理直。如或妄谈，昊天是殛。子野善听，离娄至明。",
                "神靡遁响，鬼无逃形。不我遐弃，庶昭忠诚。"
            ]
        },
        {
            "title": "述德兼陈情上哥舒大夫",
            "content": [
                "天为国家孕英才，森森矛戟拥灵台。浩荡深谋喷江海，",
                "纵横逸气走风雷。丈夫立身有如此，一呼三军皆披靡。",
                "卫青谩作大将军，白起真成一竖子。"
            ]
        },
        {
            "title": "赠崔侍郎",
            "content": [
                "黄河二尺鲤，本在孟津居。点额不成龙，归来伴凡鱼。",
                "故人东海客，一见借吹嘘。风涛倘相见，更欲凌昆墟。"
            ]
        },
        {
            "title": "赠裴十四",
            "content": [
                "朝见裴叔则，朗如行玉山，黄河落天走东海，",
                "万里写入胸怀间。身骑白鼋不敢度，金高南山买君顾。",
                "裴回六合无相知，飘若浮云且西去。"
            ]
        },
        {
            "title": "温泉侍从归逢故人",
            "content": [
                "汉帝长杨苑，夸胡羽猎归。子云叨侍从，献赋有光辉。",
                "激赏摇天笔，承恩赐御衣。逢君奏明主，他日共翻飞。"
            ]
        },
        {
            "title": "赠嵩山焦炼师",
            "content": [
                "二室凌青天。",
                "三花含紫烟。",
                "中有蓬海客。",
                "宛疑麻姑仙。",
                "道在喧莫染。",
                "迹高想已绵。",
                "时餐金鹅蕊。  ",
                "屡读青苔篇。  ",
                "八极恣游憩。",
                "九垓长周旋。",
                "下瓢酌颍水。",
                "舞鹤来伊川。",
                "还归空山上。",
                "独拂秋霞眠。",
                "萝月挂朝镜。",
                "松风鸣夜弦。",
                "潜光隐嵩岳。",
                "炼魄栖云幄。",
                "霓裳何飘摇。  ",
                "凤吹转绵邈。",
                "愿同西王母。",
                "下顾东方朔。",
                "紫书傥可传。",
                "铭骨誓相学。"
            ]
        },
        {
            "title": "驾去温泉后赠杨山人",
            "content": [
                "少年落魄楚汉间，风尘萧瑟多苦颜。自言管葛竟谁许，",
                "长吁莫错还闭关。一朝君王垂拂拭，剖心输丹雪胸臆，",
                "忽蒙白日回景光，直上青云生羽翼，幸陪鸾辇出鸿都，",
                "身骑飞龙天马驹。王公大人借颜色，金璋紫绶来相趋。",
                "当时结交何纷纷，片言道合惟有君。待吾尽节报明主，",
                "然后相携卧白云。"
            ]
        },
        {
            "title": "赠郭将军",
            "content": [
                "将军少年出武威，入掌银台护紫微。平明拂剑朝天去，",
                "薄暮垂鞭醉酒归。爱子临风吹玉笛，美人向月舞罗衣。",
                "畴昔雄豪如梦里，相逢且欲醉春晖。"
            ]
        },
        {
            "title": "读诸葛武侯传书怀赠长安崔少府叔封昆季",
            "content": [
                "汉道昔云季，群雄方战争。霸图各未立，割据资豪英。",
                "赤伏起颓运，卧龙得孔明。当其南阳时，陇亩躬自耕。",
                "鱼水三顾合，风云四海生。武侯立岷蜀，壮志吞咸京。",
                "何人先见许，但有崔州平。余亦草间人，颇怀拯物情。",
                "晚途值子玉，华发同衰荣。托意在经济，结交为弟兄。",
                "毋令管与鲍，千载独知名。"
            ]
        },
        {
            "title": "赠何七判官昌浩",
            "content": [
                "有时忽惆怅，匡坐至夜分。平明空啸咤，思欲解世纷。",
                "心随长风去，吹散万里云。羞作济南生，九十诵古文。",
                "不然拂剑起，沙漠收奇勋。老死阡陌间，何因扬清芬。",
                "夫子今管乐，英才冠三军。终与同出处，岂将沮溺群。"
            ]
        },
        {
            "title": "赠韦侍御黄裳其二",
            "content": [
                "见君乘骢马。",
                "知上太山道。 ",
                "此地果摧轮。",
                "全身以为宝。",
                "我如丰年玉。",
                "弃置秋田草。",
                "但勖冰壶心。",
                "无为叹衰老。"
            ]
        },
        {
            "title": "赠韦侍御黄裳其一",
            "content": [
                "太华生长松，亭亭凌霜雪。天与百尺高，岂为微飙折。",
                "桃李卖阳艳，路人行且迷。春光扫地尽，碧叶成黄泥。",
                "愿君学长松，慎勿作桃李。受屈不改心，然后知君子。"
            ]
        },
        {
            "title": "赠韦秘书子春",
            "content": [
                "谷口郑子真，躬耕在岩石。高名动京师，天下皆籍籍。",
                "斯人竟不起，云卧从所适。苟无济代心，独善亦何益。",
                "惟君家世者，偃息逢休明。谈天信浩荡，说剑纷纵横。",
                "谢公不徒然，起来为苍生。秘书何寂寂，无乃羁豪英。",
                "且复归碧山，安能恋金阙。旧宅樵渔地，蓬蒿已应没。",
                "却顾女几峰，胡颜见云月。",
                "徒为风尘苦，一官已白须。气同万里合，访我来琼都。",
                "披云睹青天，扪虱话良图。留侯将绮里，出处未云殊。",
                "终与安社稷，功成去五湖。"
            ]
        },
        {
            "title": "玉真公主别馆苦雨赠卫尉张卿二首",
            "content": [
                "秋坐金张馆，繁阴昼不开。空烟迷雨色，萧飒望中来。",
                "翳翳昏垫苦，沉沉忧恨催。清秋何以慰，白酒盈吾杯。",
                "吟咏思管乐，此人已成灰。独酌聊自勉，谁贵经纶才。",
                "弹剑谢公子，无鱼良可哀。",
                "苦雨思白日，浮云何由卷。稷契和天人，阴阳乃骄蹇。",
                "秋霖剧倒井，昏雾横绝巘。欲往咫尺途，遂成山川限。",
                "潈潈奔溜闻，浩浩惊波转。泥沙塞中途，牛马不可辨。",
                "饥从漂母食，闲缀羽陵简。园家逢秋蔬，藜藿不满眼。",
                "蟏蛸结思幽，蟋蟀伤褊浅。厨灶无青烟，刀机生绿藓。",
                "投箸解鹔鹴，换酒醉北堂。丹徒布衣者，慷慨未可量。",
                "何时黄金盘，一斛荐槟榔。功成拂衣去，摇曳沧洲傍。"
            ]
        },
        {
            "title": "赠丹阳横山周处士惟长",
            "content": [
                "周子横山隐，开门临城隅。连峰入户牖，胜概凌方壶。",
                "时作白纻词，放歌丹阳湖。水色傲溟渤，川光秀菰蒲。",
                "当其得意时，心与天壤俱。闲云随舒卷，安识身有无。",
                "抱石耻献玉，沉泉笑探珠。羽化如可作，相携上清都。"
            ]
        },
        {
            "title": "见京兆韦参军量移东阳其二",
            "content": [
                "闻说金华渡。",
                "东连五百滩。",
                "全胜若耶好。",
                "莫道此行难。",
                "猿啸千溪合。",
                "松风五月寒。",
                "他年一携手。",
                "摇艇入新安。"
            ]
        },
        {
            "title": "见京兆韦参军量移东阳其一",
            "content": [
                "潮水还归海，流人却到吴。相逢问愁苦，泪尽日南珠。",
                "闻说金华渡，东连五百滩。全胜若耶好，莫道此行难。",
                "猿啸千溪合，松风五月寒。他年一携手，摇艇入新安。"
            ]
        },
        {
            "title": "东鲁见狄博通",
            "content": [
                "去年别我向何处，有人传道游江东。",
                "谓言挂席度沧海，却来应是无长风。"
            ]
        },
        {
            "title": "赠瑕丘王少府",
            "content": [
                "皎皎鸾凤姿，飘飘神仙气。梅生亦何事，来作南昌尉。",
                "清风佐鸣琴，寂寞道为贵。一见过所闻，操持难与群。",
                "毫挥鲁邑讼，目送瀛洲云。我隐屠钓下，尔当玉石分。",
                "无由接高论，空此仰清芬。"
            ]
        },
        {
            "title": "赠范金卿其二",
            "content": [
                "范宰不买名。",
                "弦歌对前楹。",
                "为邦默自化。",
                "日觉冰壶清。",
                "百里鸡犬静。",
                "千庐机杼鸣。",
                "浮人少荡析。",
                "爱客多逢迎。",
                "游子睹嘉政。",
                "因之听颂声。"
            ]
        },
        {
            "title": "赠范金卿其一",
            "content": [
                "君子枉清盼，不知东走迷。离家来几月，络纬鸣中闺。",
                "桃李君不言，攀花愿成蹊。那能吐芳信，惠好相招携。",
                "我有结绿珍，久藏浊水泥。时人弃此物，乃与燕珉齐。",
                "摭拭欲赠之，申眉路无梯。辽东惭白豕，楚客羞山鸡。",
                "徒有献芹心，终流泣玉啼。只应自索漠，留舌示山妻。"
            ]
        },
        {
            "title": "早秋赠裴十七仲堪",
            "content": [
                "远海动风色，吹愁落天涯。南星变大火，热气馀丹霞。",
                "光景不可回，六龙转天车。荆人泣美玉，鲁叟悲匏瓜。",
                "功业若梦里，抚琴发长嗟。裴生信英迈，屈起多才华。",
                "历抵海岱豪，结交鲁朱家。复携两少女，艳色惊荷葩。",
                "双歌入青云，但惜白日斜。穷溟出宝贝，大泽饶龙蛇。",
                "明主倘见收，烟霞路非赊。时命若不会，归应炼丹砂。"
            ]
        },
        {
            "title": "赠任城卢主簿",
            "content": [
                "海鸟知天风，窜身鲁门东。临觞不能饮，矫翼思凌空。",
                "钟鼓不为乐，烟霜谁与同。归飞未忍去，流泪谢鸳鸿。"
            ]
        },
        {
            "title": "赠从兄襄阳少府皓",
            "content": [
                "结发未识事，所交尽豪雄。却秦不受赏，击晋宁为功。",
                "小节岂足言，退耕舂陵东。归来无产业，生事如转蓬。",
                "一朝乌裘敝，百镒黄金空。弹剑徒激昂，出门悲路穷。",
                "吾兄青云士，然诺闻诸公。所以陈片言，片言贵情通。",
                "棣华倘不接，甘与秋草同。"
            ]
        },
        {
            "title": "和卢侍御通塘曲",
            "content": [
                "君夸通塘好，通塘胜耶溪。通塘在何处，远在寻阳西。",
                "青萝袅袅挂烟树，白鹇处处聚沙堤。石门中断平湖出，",
                "百丈金潭照云日。何处沧浪垂钓翁，鼓棹渔歌趣非一。",
                "相逢不相识，出没绕通塘。浦边清水明素足，",
                "别有浣沙吴女郎。行尽绿潭潭转幽，疑是武陵春碧流。",
                "秦人鸡犬桃花里，将比通塘渠见羞。通塘不忍别，",
                "十去九迟回。偶逢佳境心已醉，忽有一鸟从天来。",
                "月出青山送行子，四边苦竹秋声起。长吟白雪望星河，",
                "双垂两足扬素波。梁鸿德耀会稽日，宁知此中乐事多。",
                "第一百六十八卷"
            ]
        },
        {
            "title": "山鹧鸪词",
            "content": [
                "苦竹岭头秋月辉，苦竹南枝鹧鸪飞。嫁得燕山胡雁婿，",
                "欲衔我向雁门归。山鸡翟雉来相劝，南禽多被北禽欺。",
                "紫塞严霜如剑戟，苍梧欲巢难背违。我今誓死不能去，",
                "哀鸣惊叫泪沾衣。"
            ]
        },
        {
            "title": "古意",
            "content": [
                "君为女萝草，妾作兔丝花。轻条不自引，为逐春风斜。",
                "百丈托远松，缠绵成一家。谁言会面易，各在青山崖。",
                "女萝发馨香，兔丝断人肠。枝枝相纠结，叶叶竞飘扬。",
                "生子不知根，因谁共芬芳。中巢双翡翠，上宿紫鸳鸯。",
                "若识二草心，海潮亦可量。"
            ]
        },
        {
            "title": "临路歌",
            "content": [
                "大鹏飞兮振八裔，中天摧兮力不济。馀风激兮万世，",
                "游扶桑兮挂石袂。后人得之传此，仲尼亡兮谁为出涕。"
            ]
        },
        {
            "title": "玉真仙人词",
            "content": [
                "玉真之仙人，时往太华峰。清晨鸣天鼓，飙欻腾双龙。",
                "弄电不辍手，行云本无踪。几时入少室，王母应相逢。"
            ]
        },
        {
            "title": "怀仙歌",
            "content": [
                "一鹤东飞过沧海，放心散漫知何在。仙人浩歌望我来，",
                "应攀玉树长相待。尧舜之事不足惊，自馀嚣嚣直可轻。",
                "巨鳌莫戴三山去，我欲蓬莱顶上行。"
            ]
        },
        {
            "title": "赠徐安宜",
            "content": [
                "白田见楚老，歌咏徐安宜。制锦不择地，操刀良在兹。",
                "清风动百里，惠化闻京师。浮人若云归，耕种满郊岐。",
                "川光净麦陇，日色明桑枝。讼息但长啸，宾来或解颐。",
                "青橙拂户牖，白水流园池。游子滞安邑，怀恩未忍辞。",
                "翳君树桃李，岁晚托深期。"
            ]
        },
        {
            "title": "江夏行",
            "content": [
                "忆昔娇小姿，春心亦自持。为言嫁夫婿，得免长相思。",
                "谁知嫁商贾，令人却愁苦。自从为夫妻，何曾在乡土。",
                "去年下扬州，相送黄鹤楼。眼看帆去远，心逐江水流。",
                "只言期一载，谁谓历三秋。使妾肠欲断，恨君情悠悠。",
                "东家西舍同时发，北去南来不逾月。未知行李游何方，",
                "作个音书能断绝。适来往南浦，欲问西江船。",
                "正见当垆女，红妆二八年。一种为人妻，独自多悲凄。",
                "对镜便垂泪，逢人只欲啼。不如轻薄儿，旦暮长相随。",
                "悔作商人妇，青春长别离。如今正好同欢乐，",
                "君去容华谁得知。"
            ]
        },
        {
            "title": "赤壁歌送别",
            "content": [
                "二龙争战决雌雄，赤壁楼船扫地空。烈火张天照云海，",
                "周瑜于此破曹公。君去沧江望澄碧，鲸鲵唐突留馀迹。",
                "一一书来报故人，我欲因之壮心魄。"
            ]
        },
        {
            "title": "峨眉山月歌送蜀僧晏入中京",
            "content": [
                "我在巴东三峡时，西看明月忆峨眉。月出峨眉照沧海，",
                "与人万里长相随。黄鹤楼前月华白，此中忽见峨眉客。",
                "峨眉山月还送君，风吹西到长安陌。长安大道横九天，",
                "峨眉山月照秦川。黄金狮子乘高座，白玉麈尾谈重玄。",
                "我似浮云殢吴越，君逢圣主游丹阙。一振高名满帝都，",
                "归时还弄峨眉月。"
            ]
        },
        {
            "title": "赠薛校书",
            "content": [
                "我有吴越曲，无人知此音。姑苏成蔓草，麋鹿空悲吟。",
                "未夸观涛作，空郁钓鳌心。举手谢东海，虚行归故林。"
            ]
        },
        {
            "title": "峨眉山月歌",
            "content": [
                "峨眉山月半轮秋，影入平羌江水流。",
                "夜发清溪向三峡，思君不见下渝州。"
            ]
        },
        {
            "title": "上皇西巡南京歌十首",
            "content": [
                "胡尘轻拂建章台，圣主西巡蜀道来。",
                "剑壁门高五千尺，石为楼阁九天开。",
                "九天开出一成都，万户千门入画图。",
                "草树云山如锦绣，秦川得及此间无。",
                "华阳春树号新丰，行入新都若旧宫。",
                "柳色未饶秦地绿，花光不减上阳红。",
                "谁道君王行路难，六龙西幸万人欢。",
                "地转锦江成渭水，天回玉垒作长安。",
                "万国同风共一时，锦江何谢曲江池。",
                "石镜更明天上月，后宫亲得照蛾眉。",
                "濯锦清江万里流，云帆龙舸下扬州。",
                "北地虽夸上林苑，南京还有散花楼。",
                "锦水东流绕锦城，星桥北挂象天星。",
                "四海此中朝圣主，峨眉山下列仙庭。",
                "秦开蜀道置金牛，汉水元通星汉流。",
                "天子一行遗圣迹，锦城长作帝王州。",
                "水绿天青不起尘，风光和暖胜三秦。",
                "万国烟花随玉辇，西来添作锦江春。",
                "剑阁重关蜀北门，上皇归马若云屯。",
                "少帝长安开紫极，双悬日月照乾坤。"
            ]
        },
        {
            "title": "永王东巡歌十一首",
            "content": [
                "永王正月东出师，天子遥分龙虎旗。",
                "楼船一举风波静，江汉翻为雁鹜池。",
                "三川北虏乱如麻，四海南奔似永嘉。",
                "但用东山谢安石，为君谈笑静胡沙。",
                "雷鼓嘈嘈喧武昌，云旗猎猎过寻阳。",
                "秋毫不犯三吴悦，春日遥看五色光。",
                "龙蟠虎踞帝王州，帝子金陵访古丘。",
                "春风试暖昭阳殿，明月还过鳷鹊楼。",
                "二帝巡游俱未回，五陵松柏使人哀。",
                "诸侯不救河南地，更喜贤王远道来。",
                "丹阳北固是吴关，画出楼台云水间。",
                "千岩烽火连沧海，两岸旌旗绕碧山。",
                "王出三山按五湖，楼船跨海次陪都。",
                "战舰森森罗虎士，征帆一一引龙驹。",
                "长风挂席势难回，海动山倾古月摧。",
                "君看帝子浮江日，何似龙骧出峡来。",
                "祖龙浮海不成桥，汉武寻阳空射蛟。",
                "我王楼舰轻秦汉，却似文皇欲渡辽。",
                "帝宠贤王入楚关，扫清江汉始应还。",
                "初从云梦开朱邸，更取金陵作小山。",
                "试借君王玉马鞭，指挥戎虏坐琼筵。",
                "南风一扫胡尘静，西入长安到日边。"
            ]
        },
        {
            "title": "当涂赵炎少府粉图山水歌",
            "content": [
                "峨眉高出西极天，罗浮直与南溟连。名公绎思挥彩笔，",
                "驱山走海置眼前。满堂空翠如可扫，赤城霞气苍梧烟。",
                "洞庭潇湘意渺绵，三江七泽情洄沿。惊涛汹涌向何处，",
                "孤舟一去迷归年。征帆不动亦不旋，飘如随风落天边。",
                "心摇目断兴难尽，几时可到三山巅。西峰峥嵘喷流泉，",
                "横石蹙水波潺湲。东崖合沓蔽轻雾，深林杂树空芊绵。",
                "此中冥昧失昼夜，隐几寂听无鸣蝉。长松之下列羽客，",
                "对坐不语南昌仙。南昌仙人赵夫子，妙年历落青云士。",
                "讼庭无事罗众宾，杳然如在丹青里。五色粉图安足珍，",
                "真仙可以全吾身。若待功成拂衣去，武陵桃花笑杀人。"
            ]
        },
        {
            "title": "白云歌送刘十六归山",
            "content": [
                "楚山秦山皆白云，白云处处长随君。",
                "长随君，君入楚山里，云亦随君渡湘水。湘水上，女萝衣，白云堪卧君早归。",
                ""
            ]
        },
        {
            "title": "僧伽歌",
            "content": [
                "真僧法号号僧伽，有时与我论三车。问言诵咒几千遍，",
                "口道恒河沙复沙。此僧本住南天竺，为法头陀来此国。",
                "戒得长天秋月明，心如世上青莲色。意清净，貌棱棱。",
                "亦不减，亦不增。瓶里千年铁柱骨，手中万岁胡孙藤。",
                "嗟予落魄江淮久，罕遇真僧说空有。一言散尽波罗夷，",
                "再礼浑除犯轻垢。"
            ]
        },
        {
            "title": "悲歌行",
            "content": [
                "悲来乎，悲来乎。主人有酒且莫斟，听我一曲悲来吟。",
                "悲来不吟还不笑，天下无人知我心。君有数斗酒，",
                "我有三尺琴。琴鸣酒乐两相得，一杯不啻千钧金。",
                "悲来乎，悲来乎。天虽长，地虽久，金玉满堂应不守。",
                "富贵百年能几何，死生一度人皆有。孤猿坐啼坟上月，",
                "且须一尽杯中酒。悲来乎，悲来乎。凤凰不至河无图，",
                "微子去之箕子奴。汉帝不忆李将军，楚王放却屈大夫。",
                "悲来乎，悲来乎。秦家李斯早追悔，虚名拨向身之外。",
                "范子何曾爱五湖，功成名遂身自退。剑是一夫用，",
                "书能知姓名。惠施不肯干万乘，卜式未必穷一经。",
                "还须黑头取方伯，莫谩白首为儒生。",
                "·77 ·"
            ]
        },
        {
            "title": "东山吟",
            "content": [
                "携妓东土山，怅然悲谢安。我妓今朝如花月，",
                "他妓古坟荒草寒。白鸡梦后三百岁，洒酒浇君同所欢。",
                "酣来自作青海舞，秋风吹落紫绮冠。彼亦一时，",
                "此亦一时，浩浩洪流之咏何必奇。"
            ]
        },
        {
            "title": "金陵城西楼月下吟",
            "content": [
                "金陵夜寂凉风发，独上高楼望吴越。白云映水摇空城，",
                "白露垂珠滴秋月。月下沉吟久不归，古来相接眼中稀。",
                "解道澄江净如练，令人长忆谢玄晖。"
            ]
        },
        {
            "title": "横江词（六首其六）",
            "content": [
                "月晕天风雾不开，海鲸东蹙百川回。",
                "惊波一起三山动，公无渡河归去来。",
                ""
            ]
        },
        {
            "title": "横江词（六首其五）",
            "content": [
                "横江馆前津吏迎，向余东指海云生。",
                "郎今欲渡缘何事，如此风波不可行。",
                ""
            ]
        },
        {
            "title": "横江词（六首其四）",
            "content": [
                "海神来过恶风回，浪打天门石壁开。",
                "浙江八月何如此，涛似连山喷雪来。",
                ""
            ]
        },
        {
            "title": "横江词（六首其三）",
            "content": [
                "横江西望阻西秦，汉水东连扬子津。",
                "白浪如山那可渡，狂风愁杀峭帆人。",
                ""
            ]
        },
        {
            "title": "横江词（六首其二）",
            "content": [
                "海潮南去过浔阳，牛渚由来险马当。",
                "横江欲渡风波恶，一水牵愁万里长。",
                ""
            ]
        },
        {
            "title": "横江词（六首其一）",
            "content": [
                "人道横江好，侬道横江恶。",
                "一风三日吹倒山，白浪高于瓦官阁。",
                ""
            ]
        },
        {
            "title": "劳劳亭歌  在江宁县南十五里. 古送别之所",
            "content": [
                "金陵劳劳送客堂，蔓草离离生道傍。古情不尽东流水，",
                "此地悲风愁白杨。我乘素舸同康乐，朗咏清川飞夜霜。",
                "昔闻牛渚吟五章，今来何谢袁家郎。苦竹寒声动秋月，",
                "独宿空帘归梦长。"
            ]
        },
        {
            "title": "鸣皋歌奉饯从翁清归五崖山居",
            "content": [
                "忆昨鸣皋梦里还，手弄素月清潭间。觉时枕席非碧山，",
                "侧身西望阻秦关。麒麟阁上春还早，著书却忆伊阳好。",
                "青松来风吹古道，绿萝飞花覆烟草。我家仙翁爱清真，",
                "才雄草圣凌古人，欲卧鸣皋绝世尘。鸣皋微茫在何处，",
                "五崖峡水横樵路。身披翠云裘，袖拂紫烟去。",
                "去时应过嵩少间，相思为折三花树。"
            ]
        },
        {
            "title": "白毫子歌",
            "content": [
                "淮南小山白毫子，乃在淮南小山里。夜卧松下云，",
                "朝餐石中髓。小山连绵向江开，碧峰巉岩绿水回。",
                "余配白毫子，独酌流霞杯。拂花弄琴坐青苔，",
                "绿萝树下春风来。南窗萧飒松声起，凭崖一听清心耳。",
                "可得见，未得亲。八公携手五云去，空馀桂树愁杀人。"
            ]
        },
        {
            "title": "同族弟金城尉叔卿烛照山水壁画歌",
            "content": [
                "高堂粉壁图蓬瀛，烛前一见沧洲清。洪波汹涌山峥嵘，",
                "皎若丹丘隔海望赤城。光中乍喜岚气灭，",
                "谓逢山阴晴后雪。回溪碧流寂无喧，",
                "又如秦人月下窥花源。了然不觉清心魂，",
                "只将叠嶂鸣秋猿。与君对此欢未歇，放歌行吟达明发。",
                "却顾海客扬云帆，便欲因之向溟渤。"
            ]
        },
        {
            "title": "扶风豪士歌",
            "content": [
                "洛阳三月飞胡沙，洛阳城中人怨嗟。天津流水波赤血，",
                "白骨相撑如乱麻。我亦东奔向吴国，浮云四塞道路赊。",
                "东方日出啼早鸦，城门人开扫落花。梧桐杨柳拂金井，",
                "来醉扶风豪士家。扶风豪士天下奇，意气相倾山可移。",
                "作人不倚将军势，饮酒岂顾尚书期。雕盘绮食会众客，",
                "吴歌赵舞香风吹。原尝春陵六国时，开心写意君所知。",
                "堂中各有三千士，明日报恩知是谁。抚长剑，一扬眉，",
                "清水白石何离离。脱吾帽，向君笑。饮君酒，为君吟。",
                "张良未逐赤松去，桥边黄石知我心。"
            ]
        },
        {
            "title": "元丹丘歌",
            "content": [
                "元丹丘，爱神仙。朝饮颍川之清流，暮还嵩岑之紫烟，",
                "三十六峰长周旋。长周旋，蹑星虹，身骑飞龙耳生风，",
                "横河跨海与天通，我知尔游心无穷。"
            ]
        },
        {
            "title": "西岳云台歌送丹丘子",
            "content": [
                "西岳峥嵘何壮哉，黄河如丝天际来。黄河万里触山动，",
                "盘涡毂转秦地雷。荣光休气纷五彩，千年一清圣人在。",
                "巨灵咆哮擘两山，洪波喷箭射东海。三峰却立如欲摧，",
                "翠崖丹谷高掌开。白帝金精运元气，石作莲花云作台。",
                "云台阁道连窈冥，中有不死丹丘生。明星玉女备洒扫，",
                "麻姑搔背指爪轻。我皇手把天地户，丹丘谈天与天语。",
                "九重出入生光辉，东来蓬莱复西归。玉浆倘惠故人饮，",
                "骑二茅龙上天飞。"
            ]
        },
        {
            "title": "豳歌行上新平长史兄粲",
            "content": [
                "豳谷稍稍振庭柯，泾水浩浩扬湍波。哀鸿酸嘶暮声急，",
                "愁云苍惨寒气多。忆昨去家此为客，荷花初红柳条碧。",
                "中宵出饮三百杯，明朝归揖二千石。宁知流寓变光辉，",
                "胡霜萧飒绕客衣。寒灰寂寞凭谁暖，落叶飘扬何处归。",
                "吾兄行乐穷曛旭，满堂有美颜如玉。赵女长歌入彩云，",
                "燕姬醉舞娇红烛。狐裘兽炭酌流霞，壮士悲吟宁见嗟。",
                "前荣后枯相翻覆，何惜馀光及棣华。"
            ]
        },
        {
            "title": "玉壶吟",
            "content": [
                "烈士击玉壶，壮心惜暮年。三杯拂剑舞秋月，",
                "忽然高咏涕泗涟。凤凰初下紫泥诏，谒帝称觞登御筵。",
                "揄扬九重万乘主，谑浪赤墀青琐贤。朝天数换飞龙马，",
                "敕赐珊瑚白玉鞭。世人不识东方朔，大隐金门是谪仙。",
                "西施宜笑复宜颦，丑女效之徒累身。君王虽爱蛾眉好，",
                "无奈宫中妒杀人。",
                ""
            ]
        },
        {
            "title": "侍从宜春苑奉诏赋龙池柳色初青听新莺百啭歌",
            "content": [
                "东风已绿瀛洲草，紫殿红楼觉春好。池南柳色半青青，",
                "萦烟袅娜拂绮城。垂丝百尺挂雕楹，上有好鸟相和鸣，",
                "间关早得春风情。春风卷入碧云去，千门万户皆春声。",
                "是时君王在镐京，五云垂晖耀紫清。仗出金宫随日转，",
                "天回玉辇绕花行。始向蓬莱看舞鹤，还过茝石听新莺。",
                "新莺飞绕上林苑，愿入箫韶杂凤笙。"
            ]
        },
        {
            "title": "南都行",
            "content": [
                "南都信佳丽，武阙横西关。白水真人居，万商罗鄽闤。",
                "高楼对紫陌，甲第连青山。此地多英豪，邈然不可攀。",
                "陶朱与五羖，名播天壤间。丽华秀玉色，汉女娇朱颜。",
                "清歌遏流云，艳舞有馀闲。遨游盛宛洛，冠盖随风还。",
                "走马红阳城，呼鹰白河湾。谁识卧龙客，长吟愁鬓斑。"
            ]
        },
        {
            "title": "襄阳歌",
            "content": [
                "落日欲没岘山西，倒著接篱花下迷。襄阳小儿齐拍手，",
                "拦街争唱白铜鞮。傍人借问笑何事，笑杀山翁醉似泥。",
                "鸬鹚杓，鹦鹉杯。百年三万六千日，一日须倾三百杯。",
                "遥看汉水鸭头绿，恰似葡萄初酦醅。此江若变作春酒，",
                "垒麹便筑糟丘台。千金骏马换小妾，笑坐雕鞍歌落梅。",
                "车傍侧挂一壶酒，凤笙龙管行相催。咸阳市中叹黄犬，",
                "何如月下倾金罍。君不见晋朝羊公一片石，",
                "龟头剥落生莓苔。泪亦不能为之堕，心亦不能为之哀。",
                "清风朗月不用一钱买，玉山自倒非人推。舒州杓，力士铛，",
                "李白与尔同死生。襄王云雨今安在，江水东流猿夜声。"
            ]
        },
        {
            "title": "长歌行",
            "content": [
                "桃李待日开，荣华照当年。东风动百物，草木尽欲言。",
                "枯枝无丑叶，涸水吐清泉。大力运天地，羲和无停鞭。",
                "功名不早著，竹帛将何宣。桃李务青春，谁能贯白日。",
                "富贵与神仙，蹉跎成两失。金石犹销铄，风霜无久质。",
                "畏落日月后，强欢歌与酒。秋霜不惜人，倏忽侵蒲柳。"
            ]
        },
        {
            "title": "对酒行",
            "content": [
                "松子栖金华，安期入蓬海。此人古之仙，羽化竟何在。",
                "浮生速流电，倏忽变光彩。天地无凋换，容颜有迁改。",
                "对酒不肯饮，含情欲谁待。"
            ]
        },
        {
            "title": "秋思",
            "content": [
                "燕支黄叶落，妾望自登台。海上碧云断，单于秋色来。",
                "胡兵沙塞合，汉使玉关回。征客无归日，空悲蕙草摧。"
            ]
        },
        {
            "title": "秋思",
            "content": [
                "春阳如昨日，碧树鸣黄鹂。芜然蕙草暮，飒尔凉风吹。",
                "天秋木叶下，月冷莎鸡悲。坐愁群芳歇，白露凋华滋。"
            ]
        },
        {
            "title": "从军行",
            "content": [
                "从军玉门道，逐虏金微山。笛奏梅花曲，刀开明月环。",
                "鼓声鸣海上，兵气拥云间。愿斩单于首，长驱静铁关。"
            ]
        },
        {
            "title": "凤台曲",
            "content": [
                "尝闻秦帝女，传得凤凰声。是日逢仙子，当时别有情。",
                "人吹彩箫去，天借绿云迎。曲在身不返，空馀弄玉名。"
            ]
        },
        {
            "title": "渌水曲",
            "content": [
                "渌水明秋日。 ",
                "南湖采白苹。",
                "荷花娇欲语。",
                "愁杀荡舟人。"
            ]
        },
        {
            "title": "梁园吟",
            "content": [
                "我浮黄河去京阙，挂席欲进波连山。天长水阔厌远涉，",
                "访古始及平台间。平台为客忧思多，对酒遂作梁园歌。",
                "却忆蓬池阮公咏，因吟渌水扬洪波。洪波浩荡迷旧国，",
                "路远西归安可得。人生达命岂暇愁，且饮美酒登高楼。",
                "平头奴子摇大扇，五月不热疑清秋。玉盘杨梅为君设，",
                "吴盐如花皎白雪。持盐把酒但饮之，莫学夷齐事高洁。",
                "昔人豪贵信陵君，今人耕种信陵坟。荒城虚照碧山月，",
                "古木尽入苍梧云。梁王宫阙今安在，枚马先归不相待。",
                "舞影歌声散绿池，空馀汴水东流海。沉吟此事泪满衣，",
                "黄金买醉未能归。连呼五白行六博，分曹赌酒酣驰辉。",
                "歌且谣，意方远。东山高卧时起来，欲济苍生未应晚。",
                ""
            ]
        },
        {
            "title": "高句骊",
            "content": [
                "金花折风帽，白马小迟回。翩翩舞广袖，似鸟海东来。"
            ]
        },
        {
            "title": "豫章行",
            "content": [
                "胡风吹代马，北拥鲁阳关。吴兵照海雪，西讨何时还。",
                "半渡上辽津，黄云惨无颜。老母与子别，呼天野草间。",
                "白马绕旌旗，悲鸣相追攀。白杨秋月苦，早落豫章山。",
                "本为休明人，斩虏素不闲。岂惜战斗死，为君扫凶顽。",
                "精感石没羽，岂云惮险艰。楼船若鲸飞，波荡落星湾。",
                "此曲不可奏，三军鬓成斑。"
            ]
        },
        {
            "title": "少年行其一",
            "content": [
                "击筑饮美酒，剑歌易水湄。经过燕太子，结托并州儿。",
                "少年负壮气，奋烈自有时。因击鲁勾践，争博勿相欺。"
            ]
        },
        {
            "title": "紫骝马",
            "content": [
                "紫骝行且嘶，双翻碧玉蹄。临流不肯渡，似惜锦障泥。",
                "白雪关山远，黄云海戍迷。挥鞭万里去，安得念春闺。"
            ]
        },
        {
            "title": "鸣皋歌送岑徵君  时梁园三尺雪.",
            "content": [
                "若有人兮思鸣皋，阻积雪兮心烦劳。",
                "洪河凌竞不可以径度，冰龙鳞兮难容舠。",
                "邈仙山之峻极兮，闻天籁之嘈嘈。霜崖缟皓以合沓兮，",
                "若长风扇海涌沧溟之波涛。玄猿绿罴，舔舕崟岌。",
                "危柯振石，骇胆栗魄，群呼而相号。峰峥嵘以路绝，",
                "挂星辰于岩嶅。送君之归兮，动鸣皋之新作。",
                "交鼓吹兮弹丝，觞清泠之池阁。君不行兮何待，",
                "若反顾之黄鹤。扫梁园之群英，振大雅于东洛。",
                "巾征轩兮历阻折，寻幽居兮越巘崿。盘白石兮坐素月，",
                "琴松风兮寂万壑。望不见兮心氛氲，萝冥冥兮霰纷纷。",
                "水横洞以下渌，波小声而上闻。虎啸谷而生风，",
                "龙藏溪而吐云。寡鹤清唳，饥鼯颦呻。魂独处此幽默兮，",
                "愀空山而愁人。鸡聚族以争食，凤孤飞而无邻。",
                "蝘蜓嘲龙，鱼目混珍。嫫母衣锦，西施负薪。",
                "若使巢由桎梏于轩冕兮，亦奚异乎夔龙蹩躠于风尘。",
                "哭何苦而救楚，笑何夸而却秦。",
                "吾诚不能学二子沽名矫节以耀世兮，固将弃天地而遗身。",
                "白鸥兮飞来，长与君兮相亲。"
            ]
        },
        {
            "title": "折杨柳",
            "content": [
                "垂杨拂绿水，摇艳东风年。花明玉关雪，叶暖金窗烟。",
                "美人结长想，对此心凄然。攀条折春色，远寄龙庭前。"
            ]
        },
        {
            "title": "拟古",
            "content": [
                "融融白玉辉，映我青蛾眉。宝镜似空水，落花如风吹。",
                "出门望帝子，荡漾不可期。安得黄鹤羽，一报佳人知。"
            ]
        },
        {
            "title": "君马黄",
            "content": [
                "君马黄，我马白。马色虽不同，人心本无隔。共作游冶盘，",
                "双行洛阳陌。长剑既照曜，高冠何赩赫。各有千金裘，俱为五",
                "侯客。猛虎落陷阱，壮夫时屈厄。相知在急难，独好亦何益。"
            ]
        },
        {
            "title": "树中草",
            "content": [
                "鸟衔野田草，误入枯桑里。客土植危根，逢春犹不死。",
                "草木虽无情，因依尚可生。如何同枝叶，各自有枯荣。"
            ]
        },
        {
            "title": "千里思",
            "content": [
                "李陵没胡沙，苏武还汉家。迢迢五原关，朔雪乱边花。",
                "一去隔绝国，思归但长嗟。鸿雁向西北，因书报天涯。"
            ]
        },
        {
            "title": "枯鱼过河泣",
            "content": [
                "白龙改常服，偶被豫且制。谁使尔为鱼，徒劳诉天帝。",
                "作书报鲸鲵，勿恃风涛势。涛落归泥沙，翻遭蝼蚁噬。",
                "万乘慎出入，柏人以为识。"
            ]
        },
        {
            "title": "陌上桑",
            "content": [
                "美女渭桥东，春还事蚕作。五马如飞龙，青丝结金络。",
                "不知谁家子，调笑来相谑。妾本秦罗敷，玉颜艳名都。",
                "绿条映素手，采桑向城隅。使君且不顾，况复论秋胡。",
                "寒螀爱碧草，鸣凤栖青梧。托心自有处，但怪傍人愚。",
                "徒令白日暮，高驾空踟蹰。"
            ]
        },
        {
            "title": "发白马",
            "content": [
                "将军发白马，旌节度黄河。箫鼓聒川岳，沧溟涌涛波。",
                "武安有振瓦，易水无寒歌。铁骑若雪山，饮流涸滹沱。",
                "扬兵猎月窟，转战略朝那。倚剑登燕然，边烽列嵯峨。",
                "萧条万里外，耕作五原多。一扫清大漠，包虎戢金戈。"
            ]
        },
        {
            "title": "空城雀",
            "content": [
                "嗷嗷空城雀，身计何戚促。本与鹪鹩群，不随凤凰族。",
                "提携四黄口，饮乳未尝足。食君糠秕馀，尝恐乌鸢逐。",
                "耻涉太行险，羞营覆车粟。天命有定端，守分绝所欲。",
                "第一百六十五卷"
            ]
        },
        {
            "title": "短歌行",
            "content": [
                "白日何短短，百年苦易满。苍穹浩茫茫，万劫太极长。",
                "麻姑垂两鬓，一半已成霜。天公见玉女，大笑亿千场。",
                "吾欲揽六龙，回车挂扶桑。北斗酌美酒，劝龙各一觞。",
                "富贵非所愿，与人驻颜光。"
            ]
        },
        {
            "title": "北上行",
            "content": [
                "北上何所苦，北上缘太行。磴道盘且峻，巉岩凌穹苍。",
                "马足蹶侧石，车轮摧高冈。沙尘接幽州，烽火连朔方。",
                "杀气毒剑戟，严风裂衣裳。奔鲸夹黄河，凿齿屯洛阳。",
                "前行无归日，返顾思旧乡。惨戚冰雪里，悲号绝中肠。",
                "尺布不掩体，皮肤剧枯桑。汲水涧谷阻，采薪陇坂长。",
                "猛虎又掉尾，磨牙皓秋霜。草木不可餐，饥饮零露浆。",
                "叹此北上苦，停骖为之伤。何日王道平，开颜睹天光。"
            ]
        },
        {
            "title": "邯郸才人嫁为斯养卒妇",
            "content": [
                "妾本崇台女，扬蛾入丹阙。自倚颜如花，宁知有凋歇。",
                "一辞玉阶下，去若朝云没。每忆邯郸城，深宫梦秋月。",
                "君王不可见，惆怅至明发。"
            ]
        },
        {
            "title": "秦女卷衣",
            "content": [
                "天子居未央，妾侍卷衣裳。顾无紫宫宠，敢拂黄金床。",
                "水至亦不去，熊来尚可当。微身奉日月，飘若萤之光。",
                "愿君采葑菲，无以下体妨。"
            ]
        },
        {
            "title": "出自蓟北门行",
            "content": [
                "虏阵横北荒，胡星耀精芒。羽书速惊电，烽火昼连光。",
                "虎竹救边急，戎车森已行。明主不安席，按剑心飞扬。",
                "推毂出猛将，连旗登战场。兵威冲绝幕，杀气凌穹苍。",
                "列卒赤山下，开营紫塞傍。孟冬风沙紧，旌旗飒凋伤。",
                "画角悲海月，征衣卷天霜。挥刃斩楼兰，弯弓射贤王。",
                "单于一平荡，种落自奔亡。收功报天子，行歌归咸阳。"
            ]
        },
        {
            "title": "宫中行乐词其八",
            "content": [
                "水绿南薰殿。",
                "花红北阙楼。",
                "莺歌闻太液。",
                "凤吹绕瀛洲。",
                "素女鸣珠佩。",
                "天人弄彩球。  ",
                "今朝风日好。",
                "宜入未央游。"
            ]
        },
        {
            "title": "宫中行乐词其七",
            "content": [
                "寒雪梅中尽。",
                "春风柳上归。",
                "宫莺娇欲醉。",
                "檐燕语还飞。",
                "迟日明歌席。",
                "新花艳舞衣。",
                "晚来移彩仗。",
                "行乐泥光辉。"
            ]
        },
        {
            "title": "宫中行乐词其六",
            "content": [
                "今日明光里。",
                "还须结伴游。",
                "春风开紫殿。",
                "天乐下朱楼。",
                "艳舞全知巧。",
                "娇歌半欲羞。",
                "更怜花月夜。",
                "宫女笑藏钩。"
            ]
        },
        {
            "title": "宫中行乐词其五",
            "content": [
                "绣户香风暖。",
                "纱窗曙色新。",
                "宫花争笑日。",
                "池草暗生春。",
                "绿树闻歌鸟。",
                "青楼见舞人。",
                "昭阳桃李月。",
                "罗绮自相亲。"
            ]
        },
        {
            "title": "秦女休",
            "content": [
                "西门秦氏女，秀色如琼花。手挥白杨刀，清昼杀仇家。",
                "罗袖洒赤血，英气凌紫霞。直上西山去，关吏相邀遮。",
                "婿为燕国王，身被诏狱加。犯刑若履虎，不畏落爪牙。",
                "素颈未及断，摧眉伏泥沙。金鸡忽放赦，大辟得宽赊。",
                "何惭聂政姊，万古共惊嗟。"
            ]
        },
        {
            "title": "宫中行乐词其四",
            "content": [
                "玉树春归日。  ",
                "金宫乐事多。",
                "後庭朝未入。",
                "轻辇夜相过。",
                "笑出花间语。",
                "娇来竹下歌。 ",
                "莫教明月去。",
                "留著醉嫦蛾。"
            ]
        },
        {
            "title": "宫中行乐词其二",
            "content": [
                "柳色黄金嫩。",
                "梨花白雪香。",
                "玉楼巢翡翠。 ",
                "金殿锁鸳鸯。  ",
                "选妓随雕辇。  ",
                "徵歌出洞房。",
                "宫中谁第一。",
                "飞燕在昭阳。"
            ]
        },
        {
            "title": "宫中行乐词其一",
            "content": [
                "小小生金屋，盈盈在紫微。山花插宝髻，石竹绣罗衣。",
                "每出深宫里，常随步辇归。只愁歌舞散，化作彩云飞。",
                "柳色黄金嫩，梨花白雪香。玉楼巢翡翠，金殿锁鸳鸯。",
                "选妓随雕辇，征歌出洞房。宫中谁第一，飞燕在昭阳。",
                "卢橘为秦树，蒲萄出汉宫。烟花宜落日，丝管醉春风。",
                "笛奏龙吟水，箫鸣凤下空。君王多乐事，还与万方同。",
                "玉树春归日，金宫乐事多。后庭朝未入，轻辇夜相过。",
                "笑出花间语，娇来竹下歌。莫教明月去，留著醉嫦娥。",
                "绣户香风暖，纱窗曙色新。宫花争笑日，池草暗生春。",
                "绿树闻歌鸟，青楼见舞人。昭阳桃李月，罗绮自相亲。",
                "今日明光里，还须结伴游。春风开紫殿，天乐下朱楼。",
                "艳舞全知巧，娇歌半欲羞。更怜花月夜，宫女笑藏钩。",
                "寒雪梅中尽，春风柳上归。宫莺娇欲醉，檐燕语还飞。",
                "迟日明歌席，新花艳舞衣。晚来移彩仗，行乐泥光辉。",
                "水绿南薰殿，花红北阙楼。莺歌闻太液，凤吹绕瀛洲。",
                "素女鸣珠佩，天人弄彩球。今朝风日好，宜入未央游。"
            ]
        },
        {
            "title": "大堤曲",
            "content": [
                "汉水临襄阳，花开大堤暖。",
                "佳期大堤下，泪向南云满。",
                "春风无复情，吹我梦魂散。",
                "不见眼中人，天长音信断。",
                ""
            ]
        },
        {
            "title": "来日大难",
            "content": [
                "来日一身，携粮负薪。道长食尽，苦口焦唇。今日醉饱，",
                "乐过千春。仙人相存，诱我远学。海凌三山，陆憩五岳。",
                "乘龙天飞，目瞻两角。授以仙药，金丹满握。蟪蛄蒙恩，",
                "深愧短促。思填东海，强衔一木。道重天地，轩师广成。",
                "蝉翼九五，以求长生。下士大笑，如苍蝇声。"
            ]
        },
        {
            "title": "黄葛篇",
            "content": [
                "黄葛生洛溪，黄花自绵幂。青烟蔓长条，缭绕几百尺。",
                "闺人费素手，采缉作絺绤。缝为绝国衣，远寄日南客。",
                "苍梧大火落，暑服莫轻掷。此物虽过时，是妾手中迹。"
            ]
        },
        {
            "title": "东海有勇妇  代关中有贤女",
            "content": [
                "梁山感杞妻，恸哭为之倾。金石忽暂开，都由激深情。",
                "东海有勇妇，何惭苏子卿。学剑越处子，超然若流星。",
                "损躯报夫仇，万死不顾生。白刃耀素雪，苍天感精诚。",
                "十步两躩跃，三呼一交兵。斩首掉国门，蹴踏五藏行。",
                "豁此伉俪愤，粲然大义明。北海李使君，飞章奏天庭。",
                "舍罪警风俗，流芳播沧瀛。名在列女籍，竹帛已光荣。",
                "淳于免诏狱，汉主为缇萦。津妾一棹歌，脱父于严刑。",
                "十子若不肖，不如一女英。豫让斩空衣，有心竟无成。",
                "要离杀庆忌，壮夫所素轻。妻子亦何辜，焚之买虚声。",
                "岂如东海妇，事立独扬名。"
            ]
        },
        {
            "title": "君子有所思行",
            "content": [
                "紫阁连终南，青冥天倪色。凭崖望咸阳，宫阙罗北极。",
                "万井惊画出，九衢如弦直。渭水银河清，横天流不息。",
                "朝野盛文物，衣冠何翕赩。厩马散连山，军容威绝域。",
                "伊皋运元化，卫霍输筋力。歌钟乐未休，荣去老还逼。",
                "圆光过满缺，太阳移中昃。不散东海金，何争西飞匿。",
                "无作牛山悲，恻怆泪沾臆。"
            ]
        },
        {
            "title": "宫中行乐词其三",
            "content": [
                "卢橘为秦树。",
                "蒲萄出汉宫。",
                "烟花宜落日。",
                "丝管醉春风。",
                "笛奏龙吟水。",
                "萧鸣凤下空。",
                "君王多乐事。",
                "还与万方同。",
                ""
            ]
        },
        {
            "title": "门有车马客行",
            "content": [
                "门有车马宾，金鞍曜朱轮。谓从丹霄落，乃是故乡亲。",
                "呼儿扫中堂，坐客论悲辛。对酒两不饮，停觞泪盈巾。",
                "叹我万里游，飘飘三十春。空谈帝王略，紫绶不挂身。",
                "雄剑藏玉匣，阴符生素尘。廓落无所合，流离湘水滨。",
                "借问宗党间，多为泉下人。生苦百战役，死托万鬼邻。",
                "北风扬胡沙，埋翳周与秦。大运且如此，苍穹宁匪仁。",
                "恻怆竟何道，存亡任大钧。"
            ]
        },
        {
            "title": "鸣雁行",
            "content": [
                "胡雁鸣，辞燕山，昨发委羽朝度关。一一衔芦枝，南飞散",
                "落天地间，连行接翼往复还。客居烟波寄湘吴，凌霜触雪毛体",
                "枯。畏逢矰缴惊相呼，闻弦虚坠良可吁。君更弹射何为乎。"
            ]
        },
        {
            "title": "幽州胡马客歌",
            "content": [
                "幽州胡马客，绿眼虎皮冠。笑拂两只箭，万人不可干。",
                "弯弓若转月，白雁落云端。双双掉鞭行，游猎向楼兰。",
                "出门不顾后，报国死何难。天骄五单于，狼戾好凶残。",
                "牛马散北海，割鲜若虎餐。虽居燕支山，不道朔雪寒。",
                "妇女马上笑，颜如赪玉盘。翻飞射鸟兽，花月醉雕鞍。",
                "旄头四光芒，争战若蜂攒。白刃洒赤血，流沙为之丹。",
                "名将古谁是，疲兵良可叹。何时天狼灭，父子得闲安。",
                "第一百六十四卷"
            ]
        },
        {
            "title": "白纻辞 其三",
            "content": [
                "吴刀剪彩缝舞衣。 ",
                "明妆丽服夺春晖。",
                "扬眉转袖若雪飞。",
                "倾城独立世所稀。",
                "激楚结风醉忘归。",
                "高堂月落烛已微。",
                "玉钗挂缨君莫违。"
            ]
        },
        {
            "title": "白纻辞 其一",
            "content": [
                "扬清歌，发皓齿，北方佳人东邻子。且吟白纻停绿水，",
                "长袖拂面为君起。寒云夜卷霜海空，胡风吹天飘塞鸿。",
                "玉颜满堂乐未终，馆娃日落歌吹濛。",
                "月寒江清夜沉沉，美人一笑千黄金。垂罗舞縠扬哀音，",
                "郢中白雪且莫吟，子夜吴歌动君心。动君心，冀君赏。",
                "愿作天池双鸳鸯，一朝飞去青云上。",
                "吴刀剪彩缝舞衣，明妆丽服夺春晖。扬眉转袖若雪飞，",
                "倾城独立世所稀。激楚结风醉忘归，高堂月落烛已微，",
                "玉钗挂缨君莫违。"
            ]
        },
        {
            "title": "独不见",
            "content": [
                "白马谁家子，黄龙边塞儿。天山三丈雪，岂是远行时。",
                "春蕙忽秋草，莎鸡鸣西池。风摧寒棕响，月入霜闺悲。",
                "忆与君别年，种桃齐蛾眉。桃今百馀尺，花落成枯枝。",
                "终然独不见，流泪空自知。"
            ]
        },
        {
            "title": "上之回",
            "content": [
                "三十六离宫，楼台与天通。阁道步行月，美人愁烟空。",
                "恩疏宠不及，桃李伤春风。淫乐意何极，金舆向回中。",
                "万乘出黄道，千旗扬彩虹。前军细柳北，后骑甘泉东。",
                "岂问渭川老，宁邀襄野童。但慕瑶池宴，归来乐未穷。"
            ]
        },
        {
            "title": "古朗月行",
            "content": [
                "小时不识月，呼作白玉盘。又疑瑶台镜，飞在白云端。",
                "仙人垂两足，桂树作团团。白兔捣药成，问言与谁餐。",
                "蟾蜍蚀圆影，大明夜已残。羿昔落九乌，天人清且安。",
                "阴精此沦惑，去去不足观。忧来其如何，凄怆摧心肝。"
            ]
        },
        {
            "title": "君道曲    梁之雅歌有五章  今作一章",
            "content": [
                "大君若天覆，广运无不至。轩后爪牙尝先太山稽，",
                "如心之使臂。小白鸿翼于夷吾，刘葛鱼水本无二。",
                "土校可成墙，积德为厚地。"
            ]
        },
        {
            "title": "白纻辞 其二",
            "content": [
                "馆娃日落歌吹深。  ",
                "月寒江清夜沉沉。",
                "美人一笑千黄金。",
                "垂罗舞縠扬哀音。  ",
                "郢中白雪且莫吟。",
                "子夜吴歌动君心。",
                "动君心。",
                "冀君赏。",
                "愿作天池双鸳鸯。",
                "一朝飞去青云上。"
            ]
        },
        {
            "title": "王昭君其二",
            "content": [
                "昭君拂玉鞍。",
                "上马啼红颊。",
                "今日汉宫人。",
                "明朝胡地妾。"
            ]
        },
        {
            "title": "王昭君其一",
            "content": [
                "汉家秦地月，流影照明妃。一上玉关道，天涯去不归。",
                "汉月还从东海出，明妃西嫁无来日。燕支长寒雪作花，",
                "蛾眉憔悴没胡沙。生乏黄金枉图画，死留青冢使人嗟。"
            ]
        },
        {
            "title": "幽涧泉",
            "content": [
                "拂彼白石，弹吾素琴。幽涧愀兮流泉深，善手明徽高张清。",
                "心寂历似千古，松飕飗兮万寻。中见愁猿吊影而危处兮，叫秋",
                "木而长吟。客有哀时失职而听者，泪淋浪以沾襟。乃缉商缀羽，",
                "潺湲成音。吾但写声发情于妙指，殊不知此曲之古今。幽涧泉，",
                "鸣深林。"
            ]
        },
        {
            "title": "鞠歌行",
            "content": [
                "玉不自言如桃李，鱼目笑之卞和耻。楚国青蝇何太多，",
                "连城白璧遭谗毁。荆山长号泣血人，忠臣死为刖足鬼。",
                "听曲知甯戚，夷吾因小妻。秦穆五羊皮，买死百里奚。",
                "洗拂青云上，当时贱如泥。朝歌鼓刀叟，虎变磻溪中。",
                "一举钓六合，遂荒营丘东。平生渭水曲，谁识此老翁。",
                "奈何今之人，双目送飞鸿。"
            ]
        },
        {
            "title": "山人劝酒",
            "content": [
                "苍苍云松，落落绮皓。春风尔来为阿谁，蝴蝶忽然满芳草。",
                "秀眉霜雪颜桃花，骨青髓绿长美好。称是秦时避世人，劝酒相",
                "欢不知老。各守麋鹿志，耻随龙虎争。欻起佐太子，汉王乃复",
                "惊。顾谓戚夫人，彼翁羽翼成。归来商山下，泛若云无情。举",
                "觞酹巢由，洗耳何独清。浩歌望嵩岳，意气还相倾。"
            ]
        },
        {
            "title": "上云乐",
            "content": [
                "金天之西，白日所没。康老胡雏，生彼月窟。巉岩容仪，",
                "戍削风骨。碧玉炅炅双目瞳，黄金拳拳两鬓红。",
                "华盖垂下睫，嵩岳临上唇。不睹诡谲貌，岂知造化神。",
                "大道是文康之严父，元气乃文康之老亲。抚顶弄盘古，",
                "推车转天轮。云见日月初生时，铸冶火精与水银。",
                "阳乌未出谷，顾兔半藏身。女娲戏黄土，团作愚下人。",
                "散在六合间，濛濛若沙尘。生死了不尽，",
                "谁明此胡是仙真。西海栽若木，东溟植扶桑。",
                "别来几多时，枝叶万里长。中国有七圣，半路颓洪荒。",
                "陛下应运起，龙飞入咸阳。赤眉立盆子，白水兴汉光。",
                "叱咤四海动，洪涛为簸扬。举足蹋紫微，天关自开张。",
                "老胡感至德，东来进仙倡。五色师子，九苞凤凰。",
                "是老胡鸡犬，鸣舞飞帝乡。淋漓飒沓，进退成行。",
                "能胡歌，献汉酒。跪双膝，立两肘。散花指天举素手。",
                "拜龙颜，献圣寿。北斗戾，南山摧。",
                "天子九九八十一万岁，长倾万岁杯。"
            ]
        },
        {
            "title": "春日行",
            "content": [
                "深宫高楼入紫清，金作蛟龙盘绣楹。佳人当窗弄白日，",
                "弦将手语弹鸣筝。春风吹落君王耳，此曲乃是升天行。",
                "因出天池泛蓬瀛，楼船蹙沓波浪惊。三千双蛾献歌笑，",
                "挝钟考鼓宫殿倾，万姓聚舞歌太平。我无为，人自宁。",
                "三十六帝欲相迎，仙人飘翩下云輧。帝不去，留镐京。",
                "安能为轩辕，独往入窅冥。小臣拜献南山寿，",
                "陛下万古垂鸿名。"
            ]
        },
        {
            "title": "上留田行",
            "content": [
                "行至上留田，孤坟何峥嵘。积此万古恨，春草不复生。",
                "悲风四边来，肠断白杨声。借问谁家地，埋没蒿里茔。",
                "古老向余言，言是上留田，蓬科马鬣今已平。",
                "昔之弟死兄不葬，他人于此举铭旌。一鸟死，百鸟鸣。",
                "一兽走，百兽惊。桓山之禽别离苦，欲去回翔不能征。",
                "田氏仓卒骨肉分，青天白日摧紫荆。交柯之木本同形，",
                "东枝憔悴西枝荣。无心之物尚如此，参商胡乃寻天兵。",
                "孤竹延陵，让国扬名。高风缅邈，颓波激清。",
                "尺布之谣，塞耳不能听。"
            ]
        },
        {
            "title": "天马歌",
            "content": [
                "天马来出月支窟，背为虎文龙翼骨。嘶青云，振绿发，",
                "兰筋权奇走灭没。腾昆仑，历西极，四足无一蹶。",
                "鸡鸣刷燕晡秣越，神行电迈蹑慌惚。天马呼，飞龙趋，",
                "目明长庚臆双凫。尾如流星首渴乌，口喷红光汗沟朱。",
                "曾陪时龙蹑天衢，羁金络月照皇都。逸气棱棱凌九区，",
                "白璧如山谁敢沽。回头笑紫燕，但觉尔辈愚。天马奔，",
                "恋君轩，駷跃惊矫浮云翻。万里足踯躅，遥瞻阊阖门。",
                "不逢寒风子，谁采逸景孙。白云在青天，丘陵远崔嵬。",
                "盐车上峻坂，倒行逆施畏日晚。伯乐翦拂中道遗，",
                "少尽其力老弃之。愿逢田子方，恻然为我悲。",
                "虽有玉山禾，不能疗苦饥。严霜五月凋桂枝，",
                "伏枥衔冤摧两眉。请君赎献穆天子，犹堪弄影舞瑶池。"
            ]
        },
        {
            "title": "飞龙引其二",
            "content": [
                "鼎湖流水清且闲。",
                "轩辕去时有弓剑。",
                "古人传道留其间。",
                "後宫婵娟多花颜。",
                "乘鸾飞烟亦不还。",
                "骑龙攀天造天关。",
                "造天关。",
                "闻天语。",
                "长云河车载玉女。",
                "载玉女。",
                "过紫皇。",
                "紫皇乃赐白兔所捣之药方。",
                "后天而老凋三光。",
                "下视瑶池见王母。",
                "蛾眉萧飒如秋霜。"
            ]
        },
        {
            "title": "飞龙引",
            "content": [
                "黄帝铸鼎于荆山，炼丹砂。丹砂成黄金，",
                "骑龙飞上太清家。云愁海思令人嗟，宫中彩女颜如花。",
                "飘然挥手凌紫霞，从风纵体登鸾车。登鸾车，侍轩辕，",
                "遨游青天中，其乐不可言。",
                "鼎湖流水清且闲，轩辕去时有弓剑，古人传道留其间。",
                "后宫婵娟多花颜，乘鸾飞烟亦不还，骑龙攀天造天关。",
                "造天关，闻天语，长云河车载玉女。载玉女，过紫皇，",
                "紫皇乃赐白兔所捣之药方，后天而老凋三光。",
                "下视瑶池见王母，蛾眉萧飒如秋霜。"
            ]
        },
        {
            "title": "行行游且猎篇",
            "content": [
                "边城儿，生年不读一字书，但将游猎夸轻趫。",
                "胡马秋肥宜白草，骑来蹑影何矜骄。金鞭拂雪挥鸣鞘，",
                "半酣呼鹰出远郊。弓弯满月不虚发，双鶬迸落连飞髇。",
                "海边观者皆辟易，猛气英风振沙碛。儒生不及游侠人，",
                "白首下帷复何益。"
            ]
        },
        {
            "title": "梁甫吟",
            "content": [
                "长啸梁甫吟，何时见阳春？君不见朝歌屠叟辞棘津，",
                "八十西来钓渭滨。宁羞白发照清水，逢时吐气思经纶。",
                "广张三千六百钓，风期暗与文王亲。大贤虎变愚不测，",
                "当年颇似寻常人。君不见高阳酒徒起草中，",
                "长揖山东隆准公。入门不拜骋雄辩，两女辍洗来趋风。",
                "东下齐城七十二，指挥楚汉如旋蓬。狂客落魄尚如此，",
                "何况壮士当群雄！我欲攀龙见明主，雷公砰訇震天鼓。",
                "帝傍投壶多玉女，三时大笑开电光。倏烁晦冥起风雨，",
                "阊阖九门不可通。以额扣关阍者怒，白日不照吾精诚，",
                "杞国无事忧天倾。猰貐磨牙竞人肉，驺虞不折生草茎。",
                "手接飞猱搏雕虎，侧足焦原未言苦。智者可卷愚者豪，",
                "世人见我轻鸿毛。力排南山三壮士，齐相杀之费二桃。",
                "吴楚弄兵无剧孟，亚夫咍尔为徒劳。梁甫吟，梁甫吟，",
                "声正悲。张公两龙剑，神物合有时。风云感会起屠钓，",
                "大人山兒屼当安之。",
                ""
            ]
        },
        {
            "title": "公无渡河",
            "content": [
                "黄河西来决昆仑，咆哮万里触龙门。波滔天，尧咨嗟。",
                "大禹理百川，儿啼不窥家。杀湍湮洪水，九州始蚕麻。",
                "其害乃去，茫然风沙。被发之叟狂而痴，",
                "清晨临流欲奚为。旁人不惜妻止之，公无渡河苦渡之。",
                "虎可搏，河难凭，公果溺死流海湄。有长鲸白齿若雪山，",
                "公乎公乎挂罥于其间，箜篌所悲竟不还。"
            ]
        },
        {
            "title": "古风其五十九",
            "content": [
                "恻恻泣路歧。",
                "哀哀悲素丝。",
                "路歧有南北。",
                "素丝易变移。",
                "万事固如此。",
                "人生无定期。",
                "田窦相倾夺。",
                "宾客互盈亏。",
                "世途多翻覆。 ",
                "交道方险口。  ",
                "斗酒强然诺。",
                "寸心终自疑。",
                "张陈竟火灭。",
                "萧朱亦星离。",
                "众鸟集荣柯。",
                "穷鱼守枯池。",
                "嗟嗟失权客。  ",
                "勤问何所规。",
                ""
            ]
        },
        {
            "title": "古风其五十八",
            "content": [
                "我到巫山渚。 ",
                "寻古登阳台。",
                "天空彩云灭。",
                "地远清风来。",
                "神女去已久。",
                "襄王安在哉。",
                "荒淫竟沦替。  ",
                "樵牧徒悲哀。",
                ""
            ]
        },
        {
            "title": "古风其五十七",
            "content": [
                "羽族禀万化。",
                "小大各有依。",
                "周周亦何辜。",
                "六翮掩不挥。",
                "愿衔众禽翼。",
                "一向黄河飞。",
                "飞者莫我顾。",
                "叹息将安归。"
            ]
        },
        {
            "title": "怨歌行  长安见内人出嫁. 友人令余代为之",
            "content": [
                "十五入汉宫，花颜笑春红。君王选玉色，侍寝金屏中。",
                "荐枕娇夕月，卷衣恋春风。宁知赵飞燕，夺宠恨无穷。",
                "沉忧能伤人，绿鬓成霜蓬。一朝不得意，世事徒为空。",
                "鹔鹴换美酒，舞衣罢雕龙。寒苦不忍言，为君奏丝桐。",
                "肠断弦亦绝，悲心夜忡忡。"
            ]
        },
        {
            "title": "古风其五十六",
            "content": [
                "越客采明珠。",
                "提携出南隅。",
                "清辉照海月。",
                "美价倾皇都。",
                "献君君按剑。",
                "怀宝空长吁。",
                "鱼目复相哂。",
                "寸心增烦纡。"
            ]
        },
        {
            "title": "北风行",
            "content": [
                "烛龙栖寒门，光曜犹旦开。日月照之何不及此，",
                "唯有北风号怒天上来。燕山雪花大如席，",
                "片片吹落轩辕台。幽州思妇十二月，停歌罢笑双蛾摧。",
                "倚门望行人，念君长城苦寒良可哀。别时提剑救边去，",
                "遗此虎纹金鞞靫。中有一双白羽箭，蜘蛛结网生尘埃。",
                "箭空在，人今战死不复回。不忍见此物，焚之已成灰。",
                "黄河捧土尚可塞，北风雨雪恨难裁。"
            ]
        },
        {
            "title": "古风其五十五",
            "content": [
                "齐瑟弹东吟。  ",
                "秦弦弄西音。",
                "慷慨动颜魄。 ",
                "使人成荒淫。",
                "彼美佞邪子。",
                "婉娈来相寻。",
                "一笑双白璧。",
                "再歌千黄金。",
                "珍色不贵道。",
                "讵惜飞光沈。",
                "安识紫霞客。",
                "瑶台鸣素琴。"
            ]
        },
        {
            "title": "古风其五十四",
            "content": [
                "倚剑登高台。",
                "悠悠送春目。",
                "苍榛蔽层丘。",
                "琼草隐深谷。",
                "凤鸟鸣西海。",
                "欲集无珍木。",
                "鸒斯得所居。",
                "蒿下盈万族。",
                "晋风日已颓。",
                "穷途方恸哭。",
                "( 以上六句一作",
                "翩翩众鸟飞。",
                "翱翔在珍木。",
                "群花亦便娟。",
                "荣耀非一族。",
                "归来怆途穷。",
                "日暮还恸哭。)"
            ]
        },
        {
            "title": "古风其五十三",
            "content": [
                "战国何纷纷。",
                "兵戈乱浮云。",
                "赵倚两虎斗。",
                "晋为六卿分。",
                "奸臣欲窃位。",
                "树党自相群。",
                "果然田成子。",
                "一旦杀齐君。"
            ]
        },
        {
            "title": "古风其五十二",
            "content": [
                "青春流惊湍。",
                "朱明骤回薄。  ",
                "不忍看秋蓬。",
                "飘扬竟何托。",
                "光风灭兰蕙。",
                "白露洒葵藿。  ",
                "美人不我期。",
                "草木日零落。",
                ""
            ]
        },
        {
            "title": "古风其五十一",
            "content": [
                "殷後乱天纪。",
                "楚怀亦已昏。",
                "夷羊满中野。",
                "菉葹盈高门。",
                "比干谏而死。",
                "屈平窜湘源。",
                "虎口何婉娈。",
                "女媭空婵媛。",
                "彭咸久沦没。",
                "此意与谁论。"
            ]
        },
        {
            "title": "古风其五十",
            "content": [
                "宋国梧台东。",
                "野人得燕石。",
                "( 以上二句一作",
                "宋人枉千金。",
                "去国买燕石。)",
                "夸作天下珍。",
                "却哂赵王璧。",
                "赵璧无缁磷。",
                "燕石非贞真。",
                "流俗多错误。",
                "岂知玉与珉。"
            ]
        },
        {
            "title": "古风其四十九",
            "content": [
                "美人出南国。",
                "灼灼芙蓉姿。",
                "皓齿终不发。",
                "芳心空自持。",
                "由来紫宫女。",
                "共妒青蛾眉。",
                "归去潇湘沚。 ",
                "沉吟何足悲。"
            ]
        },
        {
            "title": "雉朝飞",
            "content": [
                "麦陇青青三月时，白雉朝飞挟两雌。锦衣绣翼何离褷，",
                "犊牧采薪感之悲。春天和，白日暖。啄食饮泉勇气满，",
                "争雄斗死绣颈断。雉子班奏急管弦，倾心酒美尽玉碗。",
                "枯杨枯杨尔生稊，我独七十而孤栖。弹弦写恨意不尽，",
                "瞑目归黄泥。"
            ]
        },
        {
            "title": "司马将军歌    代陇上健儿陈安",
            "content": [
                "狂风吹古月，窃弄章华台。北落明星动光彩，",
                "南征猛将如云雷。手中电击倚天剑，直斩长鲸海水开。",
                "我见楼船壮心目，颇似龙骧下三蜀。扬兵习战张虎旗，",
                "江中白浪如银屋。身居玉帐临河魁，紫髯若戟冠崔嵬，",
                "细柳开营揖天子，始知灞上为婴孩。羌笛横吹阿亸回，",
                "向月楼中吹落梅。将军自起舞长剑，壮士呼声动九垓。",
                "功成献凯见明主，丹青画像麒麟台。"
            ]
        },
        {
            "title": "古风其四十八",
            "content": [
                "秦皇按宝剑。",
                "赫怒震威神。",
                "逐日巡海右。",
                "驱石驾沧津。 ",
                "征卒空九寓。",
                "作桥伤万人。",
                "但求蓬岛药。",
                "岂思农扈春。",
                "力尽功不赡。",
                "千载为悲辛。"
            ]
        },
        {
            "title": "古风其四十七",
            "content": [
                "桃花开东园。",
                "含笑夸白日。",
                "偶蒙东风荣。",
                "生此艳阳质。  ( 生一作矜 )",
                "岂无佳人色。",
                "但恐花不实。",
                "宛转龙火飞。",
                "零落早相失。",
                "讵知南山松。",
                "独立自萧瑟。",
                "( 此诗一作",
                "芙蓉娇绿波。",
                "桃李夸白日。",
                "偶蒙春风荣。",
                "生此艳阳质。",
                "岂无佳人色。",
                "但恐花不实。",
                "宛转龙火飞。",
                "零落互相失。",
                "讵知凌寒松。",
                "千载长守一。)"
            ]
        },
        {
            "title": "古风其四十六",
            "content": [
                "一百四十年。",
                "国容何赫然。",
                "隐隐五凤楼。",
                "峨峨横三川。",
                "王侯象星月。",
                "宾客如云烟。",
                "( 以上六句一作",
                "帝京信佳丽。",
                "国容何赫然。",
                "剑戟拥九关。",
                "歌钟沸三川。",
                "蓬莱象天构。",
                "珠翠夸云仙。)",
                "斗鸡金宫里。",
                "蹴鞠瑶台边。",
                "举动摇白日。",
                "指挥回青天。",
                "当涂何翕忽。",
                "失路长弃捐。",
                "独有扬执戟。",
                "闭关草太玄。",
                ""
            ]
        },
        {
            "title": "古风其四十五",
            "content": [
                "八荒驰惊飚。",
                "万物尽凋落。",
                "浮云蔽颓阳。",
                "洪波振大壑。",
                "龙凤脱罔罟。",
                "飘摇将安托。",
                "去去乘白驹。",
                "空山咏场藿。"
            ]
        },
        {
            "title": "古风其四十四",
            "content": [
                "绿萝纷葳蕤。",
                "缭绕松柏枝。",
                "草木有所托。",
                "岁寒尚不移。",
                "奈何夭桃色。",
                "坐叹葑菲诗。",
                "玉颜艳红彩。",
                "云发非素丝。",
                "君子恩已毕。",
                "贱妾将何为。"
            ]
        },
        {
            "title": "古风其四十三",
            "content": [
                "周穆八荒意。",
                "汉皇万乘尊。",
                "淫乐心不极。",
                "雄豪安足论。",
                "西海宴王母。",
                "北宫邀上元。",
                "瑶水闻遗歌。",
                "玉杯竟空言。",
                "灵迹成蔓草。",
                "徒悲千载魂。"
            ]
        },
        {
            "title": "古风其四十二",
            "content": [
                "摇裔双白鸥。",
                "鸣飞沧江流。",
                "宜与海人狎。",
                "岂伊云鹤俦。",
                "寄形宿沙月。 ",
                "沿芳戏春洲。",
                "吾亦洗心者。",
                "忘机从尔游。",
                ""
            ]
        },
        {
            "title": "古风其四十",
            "content": [
                "凤饥不啄粟。",
                "所食唯琅玕。 ",
                "焉能与群鸡。",
                "刺蹙争一餐。  ",
                "朝鸣昆丘树。",
                "夕饮砥柱湍。",
                "归飞海路远。",
                "独宿天霜寒。",
                "幸遇王子晋。",
                "结交青云端。",
                "怀恩未得报。",
                "感别空长叹。"
            ]
        },
        {
            "title": "古风其三十九",
            "content": [
                "登高望四海。",
                "天地何漫漫。",
                "霜被群物秋。",
                "风飘大荒寒。",
                "荣华东流水。",
                "万事皆波澜。",
                "白日掩徂辉。",
                "浮云无定端。",
                "梧桐巢燕雀。",
                "枳棘栖鸳鸾。",
                "且复归去来。",
                "剑歌行路难。  ( 行一作悲 )",
                "( 此诗一作",
                "登高望四海。",
                "天地何漫漫。",
                "霜被群物秋。",
                "风飘大荒寒。",
                "杀气落乔木。",
                "浮云蔽层峦。",
                "孤凤鸣天倪。",
                "遗声何辛酸。",
                "游人悲旧国。",
                "抚心亦盘桓。",
                "倚剑歌所思。",
                "曲终涕泗澜。)"
            ]
        },
        {
            "title": "古风其三十八",
            "content": [
                "孤兰生幽园。",
                "众草共芜没。",
                "虽照阳春晖。",
                "复悲高秋月。",
                "飞霜早淅沥。",
                "绿艳恐休歇。",
                "若无清风吹。",
                "香气为谁发。"
            ]
        },
        {
            "title": "古风其三十七",
            "content": [
                "燕臣昔恸哭。",
                "五月飞秋霜。",
                "庶女号苍天。",
                "震风击齐堂。",
                "精诚有所感。",
                "造化为悲伤。",
                "而我竟何辜。",
                "远身金殿旁。  ( 一本无此二句 )",
                "浮云蔽紫闼。",
                "白日难回光。",
                "群沙秽明珠。",
                "众草凌孤芳。",
                "古来共叹息。",
                "流泪空沾裳。"
            ]
        },
        {
            "title": "古风其三十六",
            "content": [
                "抱玉入楚国。",
                "见疑古所闻。",
                "良宝终见弃。",
                "徒劳三献君。",
                "直木忌先伐。",
                "芳兰哀自焚。",
                "盈满天所损。",
                "沉冥道为群。",
                "东海泛碧水。  ",
                "西关乘紫云。",
                "鲁连及柱史。",
                "可以蹑清芬。",
                "( 此诗一作",
                "□来荆山客。  ",
                "谁为珉玉分。",
                "良宝绝见弃。",
                "虚持三献君。",
                "直木忌先伐。",
                "芬兰哀自焚。",
                "盈满天所损。",
                "沉冥道所群。",
                "东海有碧水。",
                "西山多白云。",
                "鲁连及夷齐。",
                "可以蹑清芬。)"
            ]
        },
        {
            "title": "古风其四十一",
            "content": [
                "朝弄紫泥海。  ",
                "夕披丹霞裳。",
                "挥手折若木。",
                "拂此西日光。",
                "云卧游八极。  ",
                "玉颜已千霜。  ",
                "飘飘入无倪。",
                "稽首祈上皇。",
                "呼我游太素。",
                "玉杯赐琼浆。",
                "一餐历万岁。",
                "何用还故乡。",
                "永随长风去。",
                "天外恣飘扬。",
                "( 一本无此二句 )",
                ""
            ]
        },
        {
            "title": "古风其三十五",
            "content": [
                "丑女来效颦。",
                "还家惊四邻。",
                "寿陵失本步。",
                "笑杀邯郸人。",
                "一曲斐然子。",
                "雕虫丧天真。",
                "棘刺造沐猴。",
                "三年费精神。",
                "功成无所用。",
                "楚楚且华身。",
                "大雅思文王。",
                "颂声久崩沦。",
                "安得郢中质。",
                "一挥成斧斤。"
            ]
        },
        {
            "title": "古风其三十三",
            "content": [
                "北溟有巨鱼。",
                "身长数千里。",
                "仰喷三山雪。  ",
                "横吞百川水。",
                "凭陵随海运。",
                "燀赫因风起。 ",
                "吾观摩天飞。",
                "九万方未已。"
            ]
        },
        {
            "title": "古风其三十四",
            "content": [
                "羽檄如流星。",
                "虎符合专城。",
                "喧呼救边急。",
                "群鸟皆夜鸣。",
                "白日曜紫微。",
                "三公运权衡。",
                "天地皆得一。",
                "澹然四海清。",
                "借问此何为。",
                "答言楚征兵。",
                "渡泸及五月。",
                "将赴云南征。 ",
                "怯卒非战士。",
                "炎方难远行。 ",
                "长号别严亲。",
                "日月惨光晶。",
                "泣尽继以血。",
                "心摧两无声。",
                "困兽当猛虎。",
                "穷鱼饵奔鲸。",
                "千去不一回。",
                "投躯岂全生。",
                "如何舞干戚。",
                "一使有苗平。",
                ""
            ]
        },
        {
            "title": "古风其三十一",
            "content": [
                "郑容西入关，行行未能已。",
                "白马华山君，相逢平原里。",
                "璧遗镐池君，明年祖龙死。",
                "秦人相谓曰，吾属可去矣。",
                "一往桃花源，千春隔流水。",
                ""
            ]
        },
        {
            "title": "古风其三十",
            "content": [
                "玄风变太古。",
                "道丧无时还。",
                "扰扰季叶人。  ",
                "鸡鸣趋四关。",
                "但识金马门。",
                "谁知蓬莱山。  ",
                "白首死罗绮。",
                "笑歌无时闲。",
                "绿酒哂丹液。",
                "青娥凋素颜。",
                "( 上二句一作",
                "萋萋千金骨。",
                "风尘凋素颜。 )",
                "大儒挥金椎。",
                "琢之诗礼间。",
                "苍苍三株树。",
                "冥目焉能攀。"
            ]
        },
        {
            "title": "古风其二十九",
            "content": [
                "三季分战国。",
                "七雄成乱麻。",
                "王风何怨怒。",
                "世道终纷拏。",
                "至人洞玄象。",
                "高举凌紫霞。",
                "仲尼欲浮海。",
                "吾祖之流沙。",
                "圣贤共沦没。",
                "临歧胡咄嗟。"
            ]
        },
        {
            "title": "古风其二十八",
            "content": [
                "容颜若飞电。",
                "时景如飘风。",
                "草绿霜已白。",
                "日西月复东。",
                "华鬓不耐秋。  ",
                "飒然成衰蓬。",
                "古来贤圣人。",
                "一一谁成功。",
                "君子变猿鹤。",
                "小人为沙虫。",
                "不及广成子。",
                "乘云驾轻鸿。",
                ""
            ]
        },
        {
            "title": "古风其二十七",
            "content": [
                "燕赵有秀色。",
                "绮楼青云端。",
                "眉目艳皎月。",
                "一笑倾城欢。",
                "常恐碧草晚。",
                "坐泣秋风寒。",
                "纤手怨玉琴。",
                "清晨起长叹。",
                "焉得偶君子。",
                "共乘双飞鸾。"
            ]
        },
        {
            "title": "古风其二十六",
            "content": [
                "碧荷生幽泉。",
                "朝日艳且鲜。",
                "秋花冒绿水。",
                "密叶罗青烟。",
                "秀色空绝世。",
                "馨香竟谁传。",
                "坐看飞霜满。",
                "凋此红芳年。",
                "结根未得所。",
                "愿托华池边。"
            ]
        },
        {
            "title": "古风其三十二",
            "content": [
                "蓐收肃金气。",
                "西陆弦海月。",
                "秋蝉号阶轩。",
                "感物忧不歇。",
                "良辰竟何许。",
                "大运有沦忽。",
                "天寒悲风生。",
                "夜久众星没。",
                "恻恻不忍言。",
                "哀歌逮明发。"
            ]
        },
        {
            "title": "古风其二十五",
            "content": [
                "世道日交丧。",
                "浇风散淳源。",
                "不采芳桂枝。",
                "反栖恶木根。",
                "所以桃李树。",
                "吐花竟不言。",
                "大运有兴没。",
                "群动争飞奔。",
                "归来广成子。",
                "去入无穷门。"
            ]
        },
        {
            "title": "古风其二十三",
            "content": [
                "秋露白如玉。",
                "团团下庭绿。",
                "我行忽见之。",
                "寒早悲岁促。",
                "人生鸟过目。",
                "胡乃自结束。",
                "景公一何愚。",
                "牛山泪相续。",
                "物苦不知足。",
                "得陇又望蜀。",
                "人心若波澜。",
                "世路有屈曲。",
                "三万六千日。",
                "夜夜当秉烛。"
            ]
        },
        {
            "title": "古风其二十二",
            "content": [
                "秦水别陇首。",
                "幽咽多悲声。",
                "胡马顾朔雪。",
                "躞蹀长嘶鸣。",
                "感物动我心。",
                "缅然含归情。",
                "昔视秋蛾飞。",
                "今见春蚕生。",
                "袅袅桑柘叶。  ",
                "萋萋柳垂荣。",
                "急节谢流水。",
                "羁心摇悬旌。",
                "挥涕且复去。",
                "恻怆何时平。"
            ]
        },
        {
            "title": "古风其二十一",
            "content": [
                "郢客吟白雪。",
                "遗响飞青天。",
                "徒劳歌此曲。",
                "举世谁为传。",
                "试为巴人唱。",
                "和者乃数千。",
                "吞声何足道。",
                "叹息空凄然。"
            ]
        },
        {
            "title": "古风其十八",
            "content": [
                "天津三月时。",
                "千门桃与李。",
                "朝为断肠花。",
                "暮逐东流水。",
                "前水复后水。",
                "古今相续流。",
                "新人非旧人。",
                "年年桥上游。",
                "鸡鸣海色动。",
                "谒帝罗公侯。",
                "月落西上阳。 ",
                "余辉半城楼。",
                "衣冠照云日。",
                "朝下散皇州。",
                "鞍马如飞龙。",
                "黄金络马头。",
                "行人皆辟易。",
                "志气横嵩丘。",
                "入门上高堂。",
                "列鼎错珍羞。",
                "香风引赵舞。",
                "清管随齐讴。",
                "七十紫鸳鸯。",
                "双双戏庭幽。",
                "行乐争昼夜。",
                "自言度千秋。",
                "功成身不退。",
                "自古多愆尤。",
                "黄犬空叹息。",
                "绿珠成衅雠。",
                "何如鸱夷子。",
                "散发棹扁舟。  ( 棹一作弄 )"
            ]
        },
        {
            "title": "古风其十七",
            "content": [
                "金华牧羊儿。",
                "乃是紫烟客。",
                "我愿从之游。",
                "未去发已白。",
                "不知繁华子。",
                "扰扰何所迫。",
                "昆山采琼蕊。 ",
                "可以炼精魄。"
            ]
        },
        {
            "title": "古风其十六",
            "content": [
                "宝剑双蛟龙。",
                "雪花照芙蓉。",
                "精光射天地。",
                "雷腾不可冲。",
                "一去别金匣。",
                "飞沉失相从。",
                "风胡灭已久。",
                "所以潜其锋。",
                "吴水深万丈。",
                "楚山邈千重。",
                "雌雄终不隔。",
                "神物会当逢。"
            ]
        },
        {
            "title": "古风其十五",
            "content": [
                "燕昭延郭隗。",
                "遂筑黄金台。",
                "剧辛方赵至。",
                "邹衍复齐来。",
                "奈何青云士。",
                "弃我如尘埃。",
                "珠玉买歌笑。",
                "糟糠养贤才。",
                "方知黄鹤举。",
                "千里独徘徊。"
            ]
        },
        {
            "title": "古风其十四",
            "content": [
                "胡关饶风沙。",
                "萧索竟终古。",
                "木落秋草黄。",
                "登高望戎虏。",
                "荒城空大漠。",
                "边邑无遗堵。",
                "白骨横千霜。",
                "嵯峨蔽榛莽。",
                "借问谁凌虐。",
                "天骄毒威武。",
                "赫怒我圣皇。",
                "劳师事鼙鼓。",
                "阳和变杀气。",
                "发卒骚中土。",
                "三十六万人。",
                "哀哀泪如雨。",
                "且悲就行役。",
                "安得营农圃。",
                "不见征戍儿。",
                "岂知关山苦。",
                "( 一本此下有",
                "争锋徒死节。",
                "秉钺皆庸竖。",
                "战士死蒿莱。",
                "将军获圭组。",
                "四句 )",
                "李牧今不在。",
                "边人饲豺虎。"
            ]
        },
        {
            "title": "古风其十三",
            "content": [
                "君平既弃世。",
                "世亦弃君平。",
                "观变穷太易。",
                "探元化群生。",
                "寂寞缀道论。",
                "空帘闭幽情。",
                "驺虞不虚来。",
                "鸑鷟有时鸣。",
                "安知天汉上。",
                "白日悬高名。",
                "海客去已久。",
                "谁人测沈冥。"
            ]
        },
        {
            "title": "古风其十一",
            "content": [
                "黄河走东溟。",
                "白日落西海。",
                "逝川与流光。",
                "飘忽不相待。",
                "春容舍我去。",
                "秋发已衰改。",
                "人生非寒松。",
                "年貌岂长在。  ",
                "吾当乘云螭。",
                "吸景驻光彩。"
            ]
        },
        {
            "title": "古风其十",
            "content": [
                "齐有倜傥生。",
                "鲁连特高妙。",
                "明月出海底。",
                "一朝开光曜。",
                "却秦振英声。",
                "後世仰末照。",
                "意轻千金赠。",
                "顾向平原笑。",
                "吾亦澹荡人。",
                "拂衣可同调。"
            ]
        },
        {
            "title": "古风其九",
            "content": [
                "庄周梦胡蝶。",
                "胡蝶为庄周。",
                "一体更变易。",
                "万事良悠悠。",
                "乃知蓬莱水。",
                "复作清浅流。",
                "青门种瓜人。",
                "旧日东陵侯。",
                "富贵故如此。  ",
                "营营何所求。"
            ]
        },
        {
            "title": "古风其八",
            "content": [
                "咸阳二三月。",
                "宫柳黄金枝。",
                "绿帻谁家子。",
                "卖珠轻薄儿。",
                "日暮醉酒归。",
                "白马骄且驰。",
                "意气人所仰。",
                "冶游方及时。",
                "子云不晓事。",
                "晚献长杨辞。",
                "赋达身已老。",
                "草玄鬓若丝。",
                "投阁良可叹。",
                "但为此辈嗤。"
            ]
        },
        {
            "title": "古风其七",
            "content": [
                "五鹤西北来。",
                "飞飞凌太清。",
                "仙人绿云上。",
                "自道安期名。",
                "两两白玉童。",
                "双吹紫鸾笙。",
                "去影忽不见。",
                "回风送天声。",
                "我欲一问之。 ",
                "飘然若流星。",
                "愿餐金光草。",
                "寿与天齐倾。",
                "( 此诗另有一作",
                "客有鹤上仙。",
                "飞飞凌太清。",
                "扬言碧云里。",
                "自道安期名。",
                "两两白玉童。",
                "双吹紫鸾笙。",
                "飘然下倒影。",
                "倏忽无留形。",
                "遗我金光草。",
                "服之四体轻。",
                "将随赤松去。",
                "对博坐蓬瀛。）",
                ""
            ]
        },
        {
            "title": "古风其六",
            "content": [
                "代马不思越。",
                "越禽不恋燕。",
                "情性有所习。",
                "土风固其然。 ",
                "昔别雁门关。",
                "今戍龙庭前。",
                "惊沙乱海日。",
                "飞雪迷胡天。",
                "虮虱生虎鹖。 ",
                "心魂逐旌旃。",
                "苦战功不赏。",
                "忠诚难可宣。",
                "谁怜李飞将。",
                "白首没三边。"
            ]
        },
        {
            "title": "古风其二十",
            "content": [
                "昔我游齐都。",
                "登华不注峰。",
                "兹山何峻秀。",
                "绿翠如芙蓉。",
                "萧飒古仙人。",
                "了知是赤松。",
                "借予一白鹿。",
                "自挟两青龙。",
                "含笑凌倒景。",
                "欣然愿相从。",
                "( 一本此十句作一首 )",
                "泣与亲友别。",
                "欲语再三咽。",
                "勖君青松心。",
                "努力保霜雪。",
                "世路多险艰。",
                "白日欺红颜。",
                "分手各千里。",
                "去去何时还。",
                "( 一本此八句作一首 )",
                "在世复几时。",
                "倏如飘风度。",
                "空闻紫金经。",
                "白首愁相误。",
                "抚己忽自笑。",
                "沉吟为谁故。",
                "名利徒煎熬。",
                "安得闲余步。",
                "终留赤玉舄。",
                "东上蓬莱路。  ( 莱一作山 )",
                "秦帝如我求。",
                "苍苍但烟雾。",
                "( 一本此十二句作一首 )"
            ]
        },
        {
            "title": "古风其十二",
            "content": [
                "松柏本孤直。",
                "难为桃李颜。",
                "昭昭严子陵。",
                "垂钓沧波间。",
                "身将客星隐。",
                "心与浮云闲。",
                "长揖万乘君。",
                "还归富春山。",
                "清风洒六合。",
                "邈然不可攀。",
                "使我长叹息。",
                "冥栖岩石间。"
            ]
        },
        {
            "title": "古风其五",
            "content": [
                "太白何苍苍。",
                "星辰上森列。",
                "去天三百里。",
                "邈尔与世绝。",
                "中有绿发翁。",
                "披云卧松雪。",
                "不笑亦不语。",
                "冥栖在岩穴。",
                "我来逢真人。",
                "长跪问宝诀。",
                "粲然启玉齿。 ",
                "授以炼药说。",
                "铭骨传其语。",
                "竦身已电灭。",
                "仰望不可及。",
                "苍然五情热。",
                "吾将营丹砂。",
                "永与世人别。"
            ]
        },
        {
            "title": "古风其四",
            "content": [
                "凤飞九千仞。",
                "五章备彩珍。",
                "衔书且虚归。",
                "空入周与秦。",
                "横绝历四海。",
                "所居未得邻。",
                "吾营紫河车。",
                "千载落风尘。",
                "药物秘海岳。",
                "采铅青溪滨。",
                "时登大楼山。",
                "举首望仙真。 ",
                "羽驾灭去影。",
                "飚车绝回轮。",
                "尚恐丹液迟。",
                "志愿不及申。",
                "徒霜镜中发。",
                "羞彼鹤上人。",
                "桃李何处开。",
                "此花非我春。",
                "唯应清都境。",
                "长与韩众亲。"
            ]
        },
        {
            "title": "古风其二",
            "content": [
                "蟾蜍薄太清。",
                "蚀此瑶台月。",
                "圆光亏中天。",
                "金魄遂沦没。",
                "螮蝀入紫微。",
                "大明夷朝晖。",
                "浮云隔两曜。",
                "万象昏阴霏。",
                "萧萧长门宫。",
                "昔是今已非。",
                "桂蠹花不实。",
                "天霜下严威。",
                "沈叹终永夕。",
                "感我涕沾衣。"
            ]
        },
        {
            "title": "送崔氏昆季之金陵  （一作秋夜崔八丈水亭送",
            "content": [
                "放歌倚东楼，行子期晓发。秋风渡江来，吹落山上月。",
                "主人出美酒，灭烛延清光。二崔向金陵，安得不尽觞。",
                "水客弄归棹，云帆卷轻霜。扁舟敬亭下，五两先飘扬。",
                "峡石入水花，碧流日更长。思君无岁月，西笑阻河梁。"
            ]
        },
        {
            "title": "五松山送殷淑",
            "content": [
                "秀色发江左，风流奈若何。仲文了不还，独立扬清波。",
                "载酒五松山，颓然白云歌。中天度落月，万里遥相过。",
                "抚酒惜此月，流光畏蹉跎。明日别离去，连峰郁嵯峨。"
            ]
        },
        {
            "title": "泾川送族弟□  【金享】",
            "content": [
                "泾川三百里，若耶羞见之。锦石照碧山，两边白鹭鸶。",
                "佳境千万曲，客行无歇时。上有琴高水，下有陵阳祠。",
                "仙人不见我，明月空相知。问我何事来，卢敖结幽期。",
                "蓬山振雄笔，绣服挥清词。江湖发秀色，草木含荣滋。",
                "置酒送惠连，吾家称白眉。愧无海峤作，敢阙河梁诗。",
                "见尔复几朝，俄然告将离。中流漾彩鹢，列岸丛金羁。",
                "叹息苍梧凤，分栖琼树枝。清晨各飞去，飘落天南垂。",
                "望极落日尽，秋深暝猿悲。寄情与流水，但有长相思。"
            ]
        },
        {
            "title": "宣城送刘副使入秦",
            "content": [
                "君即刘越石，雄豪冠当时。凄清横吹曲，慷慨扶风词。",
                "虎啸俟腾跃，鸡鸣遭乱离。千金市骏马，万里逐王师。",
                "结交楼烦将，侍从羽林儿。统兵捍吴越，豺虎不敢窥。",
                "大勋竟莫叙，已过秋风吹。秉钺有季公，凛然负英姿。",
                "寄深且戎幕，望重必台司。感激一然诺，纵横两无疑。",
                "伏奏归北阙，鸣驺忽西驰。列将咸出祖，英僚惜分离。",
                "斗酒满四筵，歌啸宛溪湄。君携东山妓，我咏北门诗。",
                "贵贱交不易，恐伤中园葵。昔赠紫骝驹，今倾白玉卮。",
                "同欢万斛酒，未足解相思。此别又千里，秦吴渺天涯。",
                "月明关山苦，水剧陇头悲。借问几时还，春风入黄池。",
                "无令长相忆，折断绿杨枝。"
            ]
        },
        {
            "title": "江西送友人之罗浮",
            "content": [
                "桂水分五岭，衡山朝九疑。乡关渺安西，流浪将何之。",
                "素色愁明湖，秋渚晦寒姿。畴昔紫芳意，已过黄发期。",
                "君王纵疏散，云壑借巢夷。尔去之罗浮，我还憩峨眉。",
                "中阔道万里，霞月遥相思。如寻楚狂子，琼树有芳枝。"
            ]
        },
        {
            "title": "送二季之江东",
            "content": [
                "初发强中作，题诗与惠连。多惭一日长，不及二龙贤。",
                "西塞当中路，南风欲进船。云峰出远海，帆影挂清川。",
                "禹穴藏书地，匡山种杏田。此行俱有适，迟尔早归旋。"
            ]
        },
        {
            "title": "赋得白鹭鸶送宋少府入三峡",
            "content": [
                "白鹭拳一足，月明秋水寒。人惊远飞去，直向使君滩。"
            ]
        },
        {
            "title": "江夏送张丞",
            "content": [
                "欲别心不忍，临行情更亲。酒倾无限月，客醉几重春。",
                "藉草依流水，攀花赠远人。送君从此去，回首泣迷津。"
            ]
        },
        {
            "title": "江夏送友人",
            "content": [
                "雪点翠云裘，送君黄鹤楼。黄鹤振玉羽，西飞帝王州。",
                "凤无琅玕实，何以赠远游。裴回相顾影，泪下汉江流。"
            ]
        },
        {
            "title": "送郗昂谪巴中",
            "content": [
                "瑶草寒不死，移植沧江滨。东风洒雨露，会入天地春。",
                "予若洞庭叶，随波送逐臣。思归未可得，书此谢情人。"
            ]
        },
        {
            "title": "送陆判官往琵琶峡",
            "content": [
                "水国秋风夜，殊非远别时。长安如梦里，何日是归期。"
            ]
        },
        {
            "title": "送赵判官赴黔府中丞叔幕",
            "content": [
                "廓落青云心，交结黄金尽。富贵翻相忘，令人忽自哂。",
                "蹭蹬鬓毛斑，盛时难再还。巨源咄石生，何事马蹄间。",
                "绿萝长不厌，却欲还东山。君为鲁曾子，拜揖高堂里。",
                "叔继赵平原，偏承明主恩。风霜推独坐，旌节镇雄藩。",
                "虎士秉金钺，蛾眉开玉樽。才高幕下去，义重林中言。",
                "水宿五溪月，霜啼三峡猿。东风春草绿，江上候归轩。"
            ]
        },
        {
            "title": "同吴王送杜秀芝赴举入京",
            "content": [
                "秀才何翩翩，王许回也贤。暂别庐江守，将游京兆天。",
                "秋山宜落日，秀水出寒烟。欲折一枝桂，还来雁沼前。"
            ]
        },
        {
            "title": "送梁四归东平",
            "content": [
                "玉壶挈美酒，送别强为欢。大火南星月，长郊北路难。",
                "殷王期负鼎，汶水起垂竿。莫学东山卧，参差老谢安。"
            ]
        },
        {
            "title": "送王孝廉觐省",
            "content": [
                "彭蠡将天合，姑苏在日边。宁亲候海色，欲动孝廉船。",
                "窈窕晴江转，参差远岫连。相思无昼夜，东泣似长川。"
            ]
        },
        {
            "title": "饯校书叔云",
            "content": [
                "少年费白日，歌笑矜朱颜。不知忽已老，喜见春风还。",
                "惜别且为欢，裴回桃李间。看花饮美酒，听鸟临晴山。",
                "向晚竹林寂，无人空闭关。"
            ]
        },
        {
            "title": "送鞠十少府",
            "content": [
                "试发清秋兴，因为吴会吟。碧云敛海色，流水折江心。",
                "我有延陵剑，君无陆贾金。艰难此为别，惆怅一何深。"
            ]
        },
        {
            "title": "送舍弟",
            "content": [
                "吾家白额驹，远别临东道。他日相思一梦君，",
                "应得池塘生春草。"
            ]
        },
        {
            "title": "送李青归华阳川",
            "content": [
                "伯阳仙家子，容色如青春。日月秘灵洞，云霞辞世人。",
                "化心养精魄，隐几窅天真。莫作千年别，归来城郭新。"
            ]
        },
        {
            "title": "浔阳送弟昌峒鄱阳司马作",
            "content": [
                "桑落洲渚连，沧江无云烟。寻阳非剡水，忽见子猷船。",
                "飘然欲相近，来迟杳若仙。人乘海上月，帆落湖中天。",
                "一睹无二诺，朝欢更胜昨。尔则吾惠连，吾非尔康乐。",
                "朱绂白银章，上官佐鄱阳。松门拂中道，石镜回清光。",
                "摇扇及于越，水亭风气凉。与尔期此亭，期在秋月满。",
                "时过或未来，两乡心已断。吴山对楚岸，彭蠡当中州。",
                "相思定如此，有穷尽年愁。"
            ]
        },
        {
            "title": "江上送女道士褚三清游南岳",
            "content": [
                "吴江女道士，头戴莲花巾。霓衣不湿雨，特异阳台云。",
                "足下远游履，凌波生素尘。寻仙向南岳，应见魏夫人。"
            ]
        },
        {
            "title": "古风其三",
            "content": [
                "秦皇扫六合。",
                "虎视何雄哉。",
                "挥剑决浮云。  ",
                "诸侯尽西来。",
                "明断自天启。",
                "大略驾群才。",
                "收兵铸金人。",
                "函谷正东开。",
                "铭功会稽岭。",
                "骋望琅琊台。",
                "刑徒七十万。",
                "起土骊山隈。",
                "尚采不死药。",
                "茫然使心哀。",
                "连弩射海鱼。",
                "长鲸正崔嵬。",
                "额鼻象五岳。",
                "扬波喷云雷。",
                "鬈鬣蔽青天。",
                "何由睹蓬莱。",
                "徐市载秦女。",
                "楼船几时回。",
                "但见三泉下。",
                "金棺葬寒灰。",
                ""
            ]
        },
        {
            "title": "送通禅师还南陵隐静寺",
            "content": [
                "我闻隐静寺，山水多奇踪。岩种朗公橘，门深杯渡松。",
                "道人制猛虎，振锡还孤峰。他日南陵下，相期谷口逢。"
            ]
        },
        {
            "title": "送韩侍御之广德",
            "content": [
                "昔日绣衣何足荣，今宵贳酒与君倾。",
                "暂就东山赊月色，酣歌一夜送泉明。"
            ]
        },
        {
            "title": "送范山人归泰山",
            "content": [
                "鲁客抱白鹤，别余往泰山。初行若片云，杳在青崖间。",
                "高高至天门，日观近可攀。云山望不及，此去何时还。",
                "第一百七十七卷"
            ]
        },
        {
            "title": "登黄山凌□台送族弟溧阳尉济充泛舟赴华阴",
            "content": [
                "鸾乃凤之族，翱翔紫云霓。文章辉五色，双在琼树栖。",
                "一朝各飞去，凤与鸾俱啼。炎赫五月中，朱曦烁河堤。",
                "尔从泛舟役，使我心魂凄。秦地无碧草，南云喧鼓鼙。",
                "君王减玉膳，早起思鸣鸡。漕引救关辅，疲人免涂泥。",
                "宰相作霖雨，农夫得耕犁。静者伏草间，群才满金闺。",
                "空手无壮士，穷居使人低。送君登黄山，长啸倚天梯。",
                "小舟若凫雁，大舟若鲸鲵。开帆散长风，舒卷与云齐。",
                "日入牛渚晦，苍然夕烟迷。相思定何许，杳在洛阳西。"
            ]
        },
        {
            "title": "送殷淑三首",
            "content": [
                "海水不可解，连江夜为潮。俄然浦屿阔，岸去酒船遥。",
                "惜别耐取醉，鸣榔且长谣。天明尔当去，应便有风飘。",
                "白鹭洲前月，天明送客回。青龙山后日，早出海云来。",
                "流水无情去，征帆逐吹开。相看不忍别，更进手中杯。",
                "痛饮龙邻下，灯青月复寒。醉歌惊白鹭，半夜起沙滩。"
            ]
        },
        {
            "title": "送杨山人归嵩山",
            "content": [
                "我有万古宅，嵩阳玉女峰。",
                "长留一片月，挂在东溪松。",
                "尔去掇仙草，菖蒲花紫茸。",
                "岁晚或相访，青天骑白龙。",
                ""
            ]
        },
        {
            "title": "送蔡山人",
            "content": [
                "我本不弃世，世人自弃我。一乘无倪舟，八极纵远舵。",
                "燕客期跃马，唐生安敢讥。采珠勿惊龙，大道可暗归。",
                "故山有松月，迟尔玩清晖。"
            ]
        },
        {
            "title": "送杨燕之东鲁",
            "content": [
                "关西杨伯起，汉日旧称贤。四代三公族，清风播人天。",
                "夫子华阴居，开门对玉莲。何事历衡霍，云帆今始还。",
                "君坐稍解颜，为君歌此篇。我固侯门士，谬登圣主筵。",
                "一辞金华殿，蹭蹬长江边。二子鲁门东，别来已经年。",
                "因君此中去，不觉泪如泉。"
            ]
        },
        {
            "title": "送长沙陈太守其二",
            "content": [
                "七郡长沙国。",
                "南连湘水滨。",
                "定王垂舞袖。  ",
                "地窄不回身。",
                "莫小二千石。",
                "当安远俗人。",
                "洞庭乡路远。",
                "遥羡锦衣春。"
            ]
        },
        {
            "title": "子夜四时歌：冬歌",
            "content": [
                "明朝驿使发，一夜絮征袍。",
                "素手抽针冷，那堪把剪刀。",
                "裁缝寄远道，几日到临洮。"
            ]
        },
        {
            "title": "送岑徵君归鸣皋山",
            "content": [
                "岑公相门子，雅望归安石。奕世皆夔龙，中台竟三拆。",
                "至人达机兆，高揖九州伯。奈何天地间，而作隐沦客。",
                "贵道能全真，潜辉卧幽邻。探元入窅默，观化游无垠。",
                "光武有天下，严陵为故人。虽登洛阳殿，不屈巢由身。",
                "余亦谢明主，今称偃蹇臣。登高览万古，思与广成邻。",
                "蹈海宁受赏，还山非问津。西来一摇扇，共拂元规尘。"
            ]
        },
        {
            "title": "子夜四时歌：夏歌",
            "content": [
                "镜湖三百里，菡萏发荷花。",
                "五月西施采，人看隘若耶。",
                "回舟不待月，归去越王家。"
            ]
        },
        {
            "title": "子夜四时歌：春歌",
            "content": [
                "秦地罗敷女，采桑绿水边。",
                "素手青条上，红妆白日鲜。",
                "蚕饥妾欲去，五马莫留连。"
            ]
        },
        {
            "title": "中山孺子妾歌",
            "content": [
                "中山孺子妾，特以色见珍。虽然不如延年妹，亦是当时绝",
                "世人。桃李出深井，花艳惊上春。一贵复一贱，关天岂由身。",
                "芙蓉老秋霜，团扇羞网尘。戚姬髡发入舂市，万古共悲辛。",
                ""
            ]
        },
        {
            "title": "战城南",
            "content": [
                "去年战，桑乾源。",
                "今年战，葱河道。",
                "洗兵条支海上波，",
                "放马天山雪中草。",
                "万里长征战，",
                "三军尽衰老。",
                "匈奴以杀戮为耕作，",
                "古来唯见白骨黄沙田。",
                "秦家筑城避胡处，",
                "汉家还有烽火燃。",
                "烽火燃不息，",
                "征战无已时。",
                "野战格斗死，",
                "败马号鸣向天悲。",
                "鸟鸢啄人肠，",
                "衔飞上挂枯树枝。",
                "士卒涂草莽，",
                "将军空尔为。",
                "乃知兵者是凶器，",
                "圣人不得已而用之。"
            ]
        },
        {
            "title": "远别离",
            "content": [
                "远别离，古有皇英之二女，乃在洞庭之南，潇湘之浦。",
                "海水直下万里深，谁人不言此离苦。日惨惨兮云冥冥，",
                "猩猩啼烟兮鬼啸雨。我纵言之将何补，",
                "皇穹窃恐不照余之忠诚。云凭凭兮欲吼怒，",
                "尧舜当之亦禅禹。君失臣兮龙为鱼，权归臣兮鼠变虎。",
                "或言尧幽囚，舜野死，九疑联绵皆相似，",
                "重瞳孤坟竟何是。帝子泣兮绿云间，随风波兮去无还。",
                "恸哭兮远望，见苍梧之深山。苍梧山崩湘水绝，竹",
                "上之泪乃可灭。"
            ]
        },
        {
            "title": "玉阶怨",
            "content": [
                "玉阶生白露，夜久侵罗袜。",
                "却下水精帘，玲珑望秋月。",
                ""
            ]
        },
        {
            "title": "送萧三十一之鲁中兼问稚子伯禽",
            "content": [
                "六月南风吹白沙，吴牛喘月气成霞。水国郁蒸不可处，",
                "时炎道远无行车。夫子如何涉江路，云帆袅袅金陵去。",
                "高堂倚门望伯鱼，鲁中正是趋庭处。我家寄在沙丘傍，",
                "三年不归空断肠。君行既识伯禽子，应驾小车骑白羊。"
            ]
        },
        {
            "title": "怨情",
            "content": [
                "美人卷珠帘，深坐颦蛾眉。",
                "但见泪痕湿，不知心恨谁。",
                ""
            ]
        },
        {
            "title": "与元丹丘方城寺谈玄作",
            "content": [
                "茫茫大梦中，惟我独先觉。腾转风火来，假合作容貌。",
                "灭除昏疑尽，领略入精要。澄虑观此身，因得通寂照。",
                "郎悟前后际，始知金仙妙。幸逢禅居人，酌玉坐相召。",
                "彼我俱若丧，云山岂殊调。清风生虚空，明月见谈笑。",
                "怡然青莲宫，永愿恣游眺。"
            ]
        },
        {
            "title": "于阗采花",
            "content": [
                "于阗采花人，自言花相似。明妃一朝西入胡，胡中美女多",
                "羞死。乃知汉地多名姝，胡中无花可方比。丹青能令丑者妍，",
                "无盐翻在深宫里。自古妒蛾眉，胡沙埋皓齿。"
            ]
        },
        {
            "title": "有所思",
            "content": [
                "我思仙人，乃在碧海之东隅。海寒多天风，白波连山倒蓬",
                "壶。长鲸喷涌不可涉，抚心茫茫泪如珠。西来青鸟东飞去，愿",
                "寄一书谢麻姑。"
            ]
        },
        {
            "title": "忆秦娥",
            "content": [
                "箫声咽，",
                "秦娥梦断秦楼月。",
                "秦楼月，年年柳色，",
                "灞陵伤别。",
                "乐游原上清秋节，",
                "咸阳古道音尘绝。",
                "音尘绝，西风残照，",
                "汉家陵阙。"
            ]
        },
        {
            "title": "夜坐吟",
            "content": [
                "冬夜夜寒觉夜长，沉吟久坐坐北堂。",
                "冰合井泉月入闺，金缸青凝照悲啼。",
                "金缸灭，啼转多。掩妾泪，听君歌。",
                "歌有声，妾有情。情声合，两无违。",
                "一语不入意，从君万曲梁尘飞。"
            ]
        },
        {
            "title": "夜泊牛渚怀古",
            "content": [
                "牛渚西江夜，青天无片云。",
                "登舟望秋月，空忆谢将军。",
                "余亦能高咏，斯人不可闻！",
                "明朝挂帆席，枫叶落纷纷。",
                ""
            ]
        },
        {
            "title": "阳春歌",
            "content": [
                "长安白日照春空，绿杨结烟垂袅风。披香殿前花始红，",
                "流芳发色绣户中。绣户中，相经过。飞燕皇后轻身舞，",
                "紫宫夫人绝世歌。圣君三万六千日，岁岁年年奈乐何。"
            ]
        },
        {
            "title": "杨叛儿",
            "content": [
                "君歌杨叛儿，妾劝新丰酒。何许最关人，乌啼白门柳。乌",
                "啼隐杨花，君醉留妾家。博山炉中沉香火，双烟一气凌紫霞。"
            ]
        },
        {
            "title": "寻雍尊师隐居",
            "content": [
                "群峭碧摩天，逍遥不记年。拨云寻古道，倚石听流泉。",
                "花暖青牛卧，松高白鹤眠。语来江色暮，独自下寒烟。",
                ""
            ]
        },
        {
            "title": "宣州谢朓楼饯别校书叔云",
            "content": [
                "弃我去者，昨日之日不可留；",
                "乱我心者，今日之日多烦忧。",
                "长风万里送秋雁，对此可以酣高楼。",
                "蓬莱文章建安骨，中间小谢又清发。",
                "俱怀逸兴壮思飞，欲上青天览明月。",
                "抽刀断水水更流，举杯销愁愁更愁。",
                "人生在世不称意，明朝散发弄扁舟。",
                ""
            ]
        },
        {
            "title": "行路难（三首其三）",
            "content": [
                "有耳莫洗颍川水，有口莫食首阳蕨。",
                "含光混世贵无名，何用孤高比云月。",
                "吾观自古贤达人，功成不退皆殒身。",
                "子胥既弃吴江上，屈原终投湘水滨。",
                "陆机雄才岂自保，李斯税驾苦不早。",
                "华亭鹤唳讵可闻，上蔡苍鹰何足道。",
                "君不见吴中张翰称达生， 秋风忽忆江东行。",
                "且乐生前一杯酒，何须身後千载名。",
                ""
            ]
        },
        {
            "title": "行路难（三首其一）",
            "content": [
                "金樽清酒斗十千，玉盘珍馐直万钱。",
                "停杯投箸不能食，拔剑四顾心茫然。",
                "欲渡黄河冰塞川，将登太行雪满山。",
                "闲来垂钓碧溪上，忽复乘舟梦日边。",
                "行路难，行路难，多歧路，今安在？",
                "长风破浪会有时，直挂云帆济沧海。",
                ""
            ]
        },
        {
            "title": "野田黄雀行",
            "content": [
                "游莫逐炎洲翠，栖莫近吴宫燕。吴宫火起焚巢窠，",
                "炎洲逐翠遭网罗。萧条两翅蓬蒿下，纵有鹰鹯奈若何。"
            ]
        },
        {
            "title": "行路难（三首其二）",
            "content": [
                "大道如青天，我独不得出。",
                "羞逐长安社中儿，赤鸡白雉赌梨粟。",
                "弹剑作歌奏苦声，曳裾王门不称情。",
                "淮阴市井笑韩信，汉朝公卿忌贾生。",
                "君不见昔时燕家重郭隗，拥篲折节无嫌猜。",
                "剧辛乐毅感恩分，输肝剖胆效英才。",
                "昭王白骨萦蔓草，谁人更扫黄金台。",
                "行路难，归去来。",
                ""
            ]
        },
        {
            "title": "相逢行",
            "content": [
                "相逢红尘内，高揖黄金鞭。万户垂杨里，君家阿那边。"
            ]
        },
        {
            "title": "侠客行",
            "content": [
                "赵客缦胡缨，吴钩霜雪明。银鞍照白马，飒沓如流星。",
                "十步杀一人，千里不留行。事了拂衣去，深藏身与名。",
                "闲过信陵饮，脱剑膝前横。将炙啖朱亥，持觞劝侯嬴。",
                "三杯吐然诺，五岳倒为轻。眼花耳热后，意气素霓生。",
                "救赵挥金槌，邯郸先震惊。千秋二壮士，煊赫大梁城。",
                "纵死侠骨香，不惭世上英。谁能书閤下，白首太玄经。"
            ]
        },
        {
            "title": "闻王昌龄",
            "content": [
                "杨花落尽子规啼，闻道龙标过五溪。",
                "我寄愁心与明月，随风直到夜郎西。"
            ]
        },
        {
            "title": "望鹦鹉洲怀祢衡",
            "content": [
                "魏帝营八极，蚁观一祢衡。",
                "黄祖斗筲人，杀之受恶名。",
                "吴江赋鹦鹉，落笔超群英。",
                "锵锵振金玉，句句欲飞鸣。",
                "鸷鹗啄孤凤，千春伤我情。",
                "五岳起方寸，隐然讵可平。",
                "才高竟何施，寡识冒天刑。",
                "至今芳洲上，兰蕙不忍生。"
            ]
        },
        {
            "title": "听蜀僧濬弹琴",
            "content": [
                "蜀僧抱绿绮，西下峨眉峰。",
                "为我一挥手，如听万壑松。",
                "客心洗流水，馀响入霜钟。",
                "不觉碧山暮，秋云暗几重。",
                ""
            ]
        },
        {
            "title": "乌栖曲",
            "content": [
                "姑苏台上乌栖时，吴王宫里醉西施。吴歌楚舞欢未毕，",
                "青山欲衔半边日。银箭金壶漏水多，起看秋月坠江波。",
                "东方渐高奈乐何。",
                ""
            ]
        },
        {
            "title": "送友人",
            "content": [
                "青山横北郭，白水绕东城。",
                "此地一为别，孤蓬万里征。",
                "浮云游子意，落日故人情。",
                "挥手自兹去，萧萧班马鸣。",
                ""
            ]
        },
        {
            "title": "送贺宾客归越",
            "content": [
                "镜湖流水漾清波，狂客归舟逸兴多。",
                "山阴道士如相见，应写黄庭换白鹅。"
            ]
        },
        {
            "title": "送别",
            "content": [
                "水色南天远，舟行若在虚。迁人发佳兴，吾子访闲居。",
                "日落看归鸟，潭澄羡跃鱼。圣朝思贾谊，应降紫泥书。"
            ]
        },
        {
            "title": "送别",
            "content": [
                "斗酒渭城边，垆头醉不眠。梨花千树雪，杨叶万条烟。",
                "惜别倾壶醑，临分赠马鞭。看君颍上去，新月到应圆。"
            ]
        },
        {
            "title": "蜀道难",
            "content": [
                "噫吁嚱，危乎高哉！",
                "蜀道之难，难于上青天！",
                "蚕丛及鱼凫，开国何茫然？",
                "尔来四万八千岁，不与秦塞通人烟。",
                "西当太白有鸟道，可以横绝峨嵋巅。",
                "地崩山摧壮士死，然后天梯石栈方钩连。",
                "上有六龙回日之高标，下有冲波逆折之回川。",
                "黄鹤之飞尚不得过，猿猱欲度愁攀援。",
                "青泥何盘盘，百步九折萦岩峦。",
                "扪参历井仰胁息，以手抚膺坐长叹。",
                "问君西游何时还？畏途巉岩不可攀。",
                "但见悲鸟号古木，雄飞从雌绕林间。",
                "又闻子规啼夜月，愁空山。",
                "蜀道之难，难于上青天，使人听此凋朱颜。",
                "连峰去天不盈尺，枯松倒挂倚绝壁。",
                "飞湍瀑流争喧豗，砯崖转石万壑雷。",
                "其险也若此，嗟尔远道之人，胡为乎来哉。",
                "剑阁峥嵘而崔嵬，一夫当关，万夫莫开。",
                "所守或匪亲，化为狼与豺。",
                "朝避猛虎，夕避长蛇，",
                "磨牙吮血，杀人如麻。",
                "锦城虽云乐，不如早还家。",
                "蜀道之难，难于上青天，侧身西望长咨嗟。",
                ""
            ]
        },
        {
            "title": "下终南山过斛斯山人宿置酒",
            "content": [
                "暮从碧山下，山月随人归。",
                "却顾所来径，苍苍横翠微。",
                "相携及田家，童稚开荆扉。",
                "绿竹入幽径，青萝拂行衣。",
                "欢言得所憩，美酒聊共挥。",
                "长歌吟松风，曲尽河星稀。",
                "我醉君复乐，陶然共忘机。",
                ""
            ]
        },
        {
            "title": "少年行其二",
            "content": [
                "五陵年少金市东，银鞍白马度春风。",
                "落花踏尽游何处，笑人胡姬酒肆中。"
            ]
        },
        {
            "title": "山中问答",
            "content": [
                "问余何意栖碧山，笑而不答心自闲。",
                "桃花流水窅然去，别有天地非人间。"
            ]
        },
        {
            "title": "塞上曲",
            "content": [
                "大汉无中策，匈奴犯渭桥。五原秋草绿，胡马一何骄。",
                "命将征西极，横行阴山侧。燕支落汉家，妇女无华色。",
                "转战渡黄河，休兵乐事多。萧条清万里，瀚海寂无波。"
            ]
        },
        {
            "title": "日出入行",
            "content": [
                "日出东方隈，似从地底来。历天又入海，六龙所舍安在哉。",
                "其始与终古不息，人非元气安得与之久裴徊。草不谢荣春风，",
                "木不怨落于秋天。谁挥鞭策驱四运，万物兴歇皆自然。羲和羲",
                "和，汝奚汩没于荒淫之波。鲁阳何德，驻景挥戈。",
                "逆道违天，矫诬实多。吾将囊括大块，浩然与溟涬同科。",
                ""
            ]
        },
        {
            "title": "秋浦歌十七首",
            "content": [
                "其一",
                "秋浦长似秋，萧条使人愁。",
                "客愁不可度，行上东大楼。",
                "正西望长安，下见江水流。",
                "寄言向江水，汝意忆侬不。",
                "遥传一掬泪，为我达扬州。",
                "其二",
                "秋浦猿夜愁，黄山堪白头。",
                "清溪非陇水，翻作断肠流。",
                "欲去不得去，薄游成久游。",
                "何年是归日，雨泪下孤舟。",
                "其三",
                "秋浦锦驼鸟，人间天上稀。",
                "山鸡羞渌水，不敢照毛衣。",
                "其四",
                "两鬓入秋浦，一朝飒已衰。",
                "猿声催白发，长短尽成丝。",
                "其五",
                "秋浦多白猿，超腾若飞雪。",
                "牵引条上儿，饮弄水中月。",
                "其六",
                "愁作秋浦客，强看秋浦花。",
                "山川如剡县，风日似长沙。",
                "其七",
                "醉上山公马，寒歌宁戚牛。",
                "空吟白石烂，泪满黑貂裘。",
                "其八",
                "秋浦千重岭，水车岭最奇。",
                "天倾欲堕石，水拂寄生枝。",
                "其九",
                "江祖一片石，青天扫画屏。",
                "题诗留万古，绿字锦苔生。",
                "其十",
                "千千石楠树，万万女贞林。",
                "山山白鹭满，涧涧白猿吟。",
                "君莫向秋浦，猿声碎客心。",
                "其十一",
                "逻人横鸟道，江祖出鱼梁。",
                "水急客舟疾，山花拂面香。",
                "其十二",
                "水如一匹练，此地即平天。",
                "耐可乘明月，看花上酒船。",
                "其十三",
                "渌水净素月，月明白鹭飞。",
                "郎听采菱女，一道夜歌归。",
                "其十四",
                "炉火照天地，红星乱紫烟。",
                "赧郎明月夜，歌曲动寒川。",
                "其十五",
                "白发三千丈，缘愁似个长。",
                "不知明镜里，何处得秋霜。",
                "其十六",
                "秋浦田舍翁，采鱼水中宿。",
                "妻子张白鹇，结罝映深竹。",
                "其十七",
                "祧波一步地，了了语声闻。",
                "黯与山僧别，低头礼白云。",
                ""
            ]
        },
        {
            "title": "秋风清",
            "content": [
                "秋风清，秋月明。落叶聚还散，寒鸦栖复惊。",
                "相思相见知何日，此时此夜难为情。"
            ]
        },
        {
            "title": "清平乐",
            "content": [
                "禁闱清夜，",
                "月探金窗罅。",
                "玉帐鸳鸯喷兰麝，",
                "时落银灯香□。",
                "女伴莫话孤眠，",
                "六宫罗绮三千。",
                "一笑皆生百媚，",
                "宸衷教在谁边？"
            ]
        },
        {
            "title": "清平乐",
            "content": [
                "禁庭春昼，",
                "莺羽披新绣。",
                "百草巧求花下斗，",
                "只赌珠玑满斗。",
                "日晚却理残妆，",
                "御前闲舞霓裳。",
                "谁道腰肢窈窕，",
                "折旋笑得君王。"
            ]
        },
        {
            "title": "妾薄命",
            "content": [
                "汉帝宠阿娇，贮之黄金屋。咳唾落九天，随风生珠玉。",
                "宠极爱还歇，妒深情却疏。长门一步地，不肯暂回车。",
                "雨落不上天，水覆难再收。君情与妾意，各自东西流。",
                "昔日芙蓉花，今成断根草。以色事他人，能得几时好。"
            ]
        },
        {
            "title": "菩萨蛮",
            "content": [
                "举头忽见衡阳雁，",
                "千声万字情何限。",
                "叵耐薄情夫，",
                "一行书也无。",
                "泣归香阁恨，",
                "和泪淹红粉。",
                "待雁却回时，",
                "也无书寄伊。"
            ]
        },
        {
            "title": "乌夜啼",
            "content": [
                "黄云城边乌欲栖，归飞哑哑枝上啼。机中织锦秦川女，",
                "碧纱如烟隔窗语。停梭怅然忆远人，独宿孤房泪如雨。"
            ]
        },
        {
            "title": "拟古其九",
            "content": [
                "生者为过客，",
                "死者为归人。",
                "天地一逆旅，",
                "同悲万古尘。",
                "月兔空捣药，",
                "扶桑已成薪。",
                "白骨寂无言，",
                "青松岂知春。",
                "前後更叹息，",
                "浮荣安足珍。"
            ]
        },
        {
            "title": "沐浴子",
            "content": [
                "沐芳莫弹冠，浴兰莫振衣。处世忌太洁，至人贵藏晖。",
                "沧浪有钓叟，吾与尔同归。"
            ]
        },
        {
            "title": "梦游天姥吟留别",
            "content": [
                "海客谈瀛洲，烟涛微茫信难求。",
                "越人语天姥，云霓明灭或可睹。",
                "天姥连天向天横，势拔五岳掩赤城。",
                "天台四万八千丈，对此欲倒东南倾。",
                "我欲因之梦吴越，一夜飞度镜湖月。",
                "湖月照我影，送我至剡溪。",
                "谢公宿处今尚在，渌水荡漾清猿啼。",
                "脚著谢公屐，身登青云梯。",
                "半壁见海日，空中闻天鸡。",
                "千岩万转路不定，迷花倚石忽已暝。",
                "熊咆龙吟殷岩泉，栗深林兮惊层巅。",
                "云青青兮欲雨，水澹澹兮生烟。",
                "列缺霹雳，丘峦崩摧。洞天石扇，訇然中开。",
                "青冥浩荡不见底，日月照耀金银台。",
                "霓为衣兮风为马，云之君兮纷纷而来下。",
                "虎鼓瑟兮鸾回车，仙之人兮列如麻。",
                "忽魂悸以魄动，怳惊起而长嗟。",
                "惟觉时之枕席，失向来之烟霞。",
                "世间行乐亦如此，古来万事东流水。",
                "别君去时何时还？",
                "且放白鹿青崖间，须行即骑访名山。",
                "安能摧眉折腰事权贵，使我不得开心颜？",
                ""
            ]
        },
        {
            "title": "洛阳陌",
            "content": [
                "白玉谁家郎，回车渡天津。看花东陌上，惊动洛阳人。"
            ]
        },
        {
            "title": "庐山谣寄卢侍御虚舟",
            "content": [
                "我本楚狂人，凤歌笑孔丘。 ",
                "手持绿玉杖，朝别黄鹤楼。 ",
                "五岳寻仙不辞远，一生好入名山游。 ",
                "庐山秀出南斗傍，屏风九叠云锦张，影落明湖青黛光。 ",
                "金阙前开二峰长，银河倒挂三石梁。 ",
                "香炉瀑布遥相望，迥崖沓障凌苍苍。 ",
                "翠影红霞映朝日，鸟飞不到吴天长。 ",
                "登高壮观天地间，大江茫茫去不还。 ",
                "黄云万里动风色，白波九道流雪山。 ",
                "好为庐山谣，兴因庐山发。 ",
                "闲窥石镜清我心，谢公行处苍苔没。 ",
                "早服还丹无世情，琴心三叠道初成。 ",
                "遥见仙人彩云里，手把芙蓉朝玉京。 ",
                "先期汗漫九垓上，愿接卢敖游太清。",
                ""
            ]
        },
        {
            "title": "临江王节士歌",
            "content": [
                "洞庭白波木叶稀，燕鸿始入吴云飞。吴云寒，燕鸿苦。风",
                "号沙宿潇湘浦，节士悲秋泪如雨。白日当天心，照之可以事明",
                "主。壮士愤，雄风生。安得倚天剑，跨海斩长鲸。"
            ]
        },
        {
            "title": "连理枝",
            "content": [
                "雪盖宫楼闭，",
                "罗幕昏金翠。",
                "斗压阑干，",
                "香心淡薄，",
                "梅梢轻倚。",
                "喷宝猊香烬麝烟浓，",
                "馥红绡翠被。",
                "浅画云垂帔，",
                "点滴昭阳泪。",
                "咫尺宸居，",
                "君恩断绝，",
                "似远千里。",
                "望水晶帘外竹枝寒，",
                "守羊车未至。"
            ]
        },
        {
            "title": "双燕离",
            "content": [
                "双燕复双燕，双飞令人羡。玉楼珠阁不独栖，金窗绣户长",
                "相见。柏梁失火去，因入吴王宫。吴宫又焚荡，雏尽巢亦空。",
                "憔悴一身在，孀雌忆故雄。双飞难再得，伤我寸心中。"
            ]
        },
        {
            "title": "劳劳亭",
            "content": [
                "天下伤心处，劳劳送客亭。",
                "春风知别苦，不遣柳条青。",
                ""
            ]
        },
        {
            "title": "箜篌谣",
            "content": [
                "攀天莫登龙，走山莫骑虎。贵贱结交心不移，",
                "唯有严陵及光武。周公称大圣，管蔡宁相容。",
                "汉谣一斗粟，不与淮南舂。兄弟尚路人，吾心安所从。",
                "他人方寸间，山海几千重。轻言托朋友，对面九疑峰。",
                "开花必早落，桃李不如松。管鲍久已死，何人继其踪。"
            ]
        },
        {
            "title": "惧谗",
            "content": [
                "二桃杀三士，讵假剑如霜。众女妒蛾眉，双花竞春芳。",
                "魏姝信郑袖，掩袂对怀王。一惑巧言子，朱颜成死伤。",
                "行将泣团扇，戚戚愁人肠。",
                ""
            ]
        },
        {
            "title": "久别离",
            "content": [
                "别来几春未还家，玉窗五见樱桃花。况有锦字书，开缄使",
                "人嗟。至此肠断彼心绝。云鬟绿鬓罢梳结，愁如回飙乱白雪。",
                "去年寄书报阳台，今年寄书重相催。东风兮东风，为我吹行云",
                "使西来。待来竟不来，落花寂寂委青苔。"
            ]
        },
        {
            "title": "荆州歌",
            "content": [
                "白帝城边足风波，瞿塘五月谁敢过。荆州麦熟茧成蛾，",
                "缲丝忆君头绪多。拨谷飞鸣奈妾何。"
            ]
        },
        {
            "title": "金陵酒肆留别",
            "content": [
                "风吹柳花满店香，吴姬压酒唤客尝。",
                "金陵子弟来相送，欲行不行各尽觞。",
                "请君试问东流水，别意与之谁短长。",
                ""
            ]
        },
        {
            "title": "结袜子",
            "content": [
                "燕南壮士吴门豪，筑中置铅鱼隐刀。",
                "感君恩重许君命，太山一掷轻鸿毛。",
                ""
            ]
        },
        {
            "title": "将进酒",
            "content": [
                "君不见黄河之水天上来，奔流到海不复回。",
                "君不见高堂明镜悲白发，朝如青丝暮成雪。",
                "人生得意须尽欢，莫使金樽空对月。天生我材必有用，",
                "千金散尽还复来。烹羊宰牛且为乐，会须一饮三百杯。",
                "岑夫子，丹丘生，将进酒，君莫停。",
                "与君歌一曲，请君为我侧耳听。",
                "钟鼓馔玉不足贵，但愿长醉不愿醒。",
                "古来圣贤皆寂寞，惟有饮者留其名。",
                "陈王昔时宴平乐，斗酒十千恣欢谑。",
                "主人何为言少钱，径须沽取对君酌。",
                "五花马，千金裘，呼儿将出换美酒，与尔同销万古愁！",
                ""
            ]
        },
        {
            "title": "江上吟",
            "content": [
                "木兰之枻沙棠舟，玉箫金管坐两头。",
                "美酒尊中置千斛，载妓随波任去留。",
                "仙人有待乘黄鹤，海客无心随白鸥。",
                "屈平词赋悬日月，楚王台榭空山丘。",
                "兴酣落笔摇五岳，诗成笑傲凌沧洲。",
                "功名富贵若长在，汉水亦应西北流。",
                ""
            ]
        },
        {
            "title": "结客少年场行",
            "content": [
                "紫燕黄金瞳，啾啾摇绿騣。平明相驰逐，结客洛门东。",
                "少年学剑术，凌轹白猿公。珠袍曳锦带，匕首插吴鸿。",
                "由来万夫勇，挟此生雄风。托交从剧孟，买醉入新丰。",
                "笑尽一杯酒，杀人都市中。羞道易水寒，从令日贯虹。",
                "燕丹事不立，虚没秦帝宫。舞阳死灰人，安可与成功。"
            ]
        },
        {
            "title": "胡无人",
            "content": [
                "严风吹霜海草凋，筋干精坚胡马骄。汉家战士三十万，",
                "将军兼领霍嫖姚。流星白羽腰间插，剑花秋莲光出匣。",
                "天兵照雪下玉关，虏箭如沙射金甲。云龙风虎尽交回，",
                "太白入月敌可摧。敌可摧，旄头灭，履胡之肠涉胡血。",
                "悬胡青天上，埋胡紫塞傍。胡无人，汉道昌。",
                ""
            ]
        },
        {
            "title": "桂殿秋",
            "content": [
                "仙女下，董双成，",
                "汉殿夜凉吹玉笙。",
                "曲终却从仙宫去，",
                "万户千门惟月明。"
            ]
        },
        {
            "title": "广陵赠别",
            "content": [
                "玉瓶沽美酒，数里送君还。系马垂杨下，衔杯大道间。",
                "天边看渌水，海上见青山。兴罢各分袂，何须醉别颜。"
            ]
        },
        {
            "title": "关山月",
            "content": [
                "明月出天山，苍茫云海间。",
                "长风几万里，吹度玉门关。",
                "汉下白登道，胡窥青海湾。",
                "由来征战地，不见有人还。",
                "戍客望边色，思归多苦颜。",
                "高楼当此夜，叹息未应闲。",
                ""
            ]
        },
        {
            "title": "经乱离后天恩流夜郎，忆旧游，书怀赠江夏韦太守良宰",
            "content": [
                "天上白玉京，十二楼五城。仙人抚我顶，结发受长生。",
                "误逐世间乐，颇穷理乱情。九十六圣君，浮云挂空名。",
                "天地赌一掷，未能忘战争。试涉霸王略，将期轩冕荣。",
                "时命乃大谬，弃之海上行。学剑翻自哂，为文竟何成。",
                "剑非万人敌，文窃四海声。儿戏不足道，五噫出西京。",
                "临当欲去时，慷慨泪沾缨。叹君倜傥才，标举冠群英。",
                "开筵引祖帐，慰此远徂征。鞍马若浮云，送余骠骑亭。",
                "歌钟不尽意，白日落昆明。十月到幽州，戈鋋若罗星。",
                "君王弃北海，扫地借长鲸。呼吸走百川，燕然可摧倾。",
                "心知不得语，却欲栖蓬瀛。弯弧惧天狼，挟矢不敢张。",
                "揽涕黄金台，呼天哭昭王。无人贵骏骨，騄耳空腾骧。",
                "乐毅倘再生，于今亦奔亡。蹉跎不得意，驱马还贵乡。",
                "逢君听弦歌，肃穆坐华堂。百里独太古，陶然卧羲皇。",
                "征乐昌乐馆，开筵列壶觞。贤豪间青娥，对烛俨成行。",
                "醉舞纷绮席，清歌绕飞梁。欢娱未终朝，秩满归咸阳。",
                "祖道拥万人，供帐遥相望。一别隔千里，荣枯异炎凉。",
                "炎凉几度改，九土中横溃。汉甲连胡兵，沙尘暗云海。",
                "草木摇杀气，星辰无光彩。白骨成丘山，苍生竟何罪。",
                "函关壮帝居，国命悬哥舒。长戟三十万，开门纳凶渠。",
                "公卿如犬羊，忠谠醢与菹。二圣出游豫，两京遂丘墟。",
                "帝子许专征，秉旄控强楚。节制非桓文，军师拥熊虎。",
                "人心失去就，贼势腾风雨。惟君固房陵，诚节冠终古。",
                "仆卧香炉顶，餐霞漱瑶泉。门开九江转，枕下五湖连。",
                "半夜水军来，浔阳满旌旃。空名适自误，迫胁上楼船。",
                "徒赐五百金，弃之若浮烟。辞官不受赏，翻谪夜郎天。",
                "夜郎万里道，西上令人老。扫荡六合清，仍为负霜草。",
                "日月无偏照，何由诉苍昊。良牧称神明，深仁恤交道。",
                "一忝青云客，三登黄鹤楼。顾惭祢处士，虚对鹦鹉洲。",
                "樊山霸气尽，寥落天地秋。江带峨眉雪，川横三峡流。",
                "万舸此中来，连帆过扬州。送此万里目，旷然散我愁。",
                "纱窗倚天开，水树绿如发。窥日畏衔山，促酒喜得月。",
                "吴娃与越艳，窈窕夸铅红。呼来上云梯，含笑出帘栊。",
                "对客小垂手，罗衣舞春风。宾跪请休息，主人情未极。",
                "览君荆山作，江鲍堪动色。清水出芙蓉，天然去雕饰。",
                "逸兴横素襟，无时不招寻。朱门拥虎士，列戟何森森。",
                "剪凿竹石开，萦流涨清深。登台坐水阁，吐论多英音。",
                "片辞贵白璧，一诺轻黄金。谓我不愧君，青鸟明丹心。",
                "五色云间鹊，飞鸣天上来。传闻赦书至，却放夜郎回。",
                "暖气变寒谷，炎烟生死灰。君登凤池去，忽弃贾生才。",
                "桀犬尚吠尧，匈奴笑千秋。中夜四五叹，常为大国忧。",
                "旌旆夹两山，黄河当中流。连鸡不得进，饮马空夷犹。",
                "安得羿善射，一箭落旄头。"
            ]
        },
        {
            "title": "古风其十九",
            "content": [
                "西上莲花山，迢迢见明星。",
                "素手把芙蓉，虚步蹑太清。",
                "霓裳曳广带，飘拂升天行。",
                "邀我登云台，高揖卫叔卿。",
                "恍恍与之去，驾鸿凌紫冥。",
                "俯视洛阳川，茫茫走胡兵。",
                "流血涂野草，豺狼尽冠缨。"
            ]
        },
        {
            "title": "古风其二十四",
            "content": [
                "大车扬飞尘，亭午暗阡陌。",
                "中贵多黄金，连云开甲宅。",
                "路逢斗鸡者，冠盖何辉赫。",
                "鼻息干虹霓，行人皆怵惕。",
                "世无洗耳翁，谁知尧与跖！",
                ""
            ]
        },
        {
            "title": "独漉篇",
            "content": [
                "独漉水中泥，水浊不见月。",
                "不见月尚可，水深行人没。",
                "越鸟从南来，胡鹰亦北渡。",
                "我欲弯弓向天射，惜其中道失归路。",
                "落叶别树，飘零随风。",
                "客无所托，悲与此同。",
                "罗帏舒卷，似有人开。",
                "明月直入，无心可猜。",
                "雄剑挂壁，时时龙鸣。",
                "不断犀象，绣涩苔生。",
                "国耻未雪，何由成名。",
                "神鹰梦泽，不顾鸱鸢。",
                "为君一击，鹏抟九天。",
                ""
            ]
        },
        {
            "title": "登高丘而望远",
            "content": [
                "登高丘，望远海。六鳌骨已霜，三山流安在？",
                "扶桑半摧折，白日沈光彩。银台金阙如梦中，",
                "秦皇汉武空相待。精卫费木石，鼋鼍无所凭。",
                "君不见骊山茂陵尽灰灭，牧羊之子来攀登！盗贼劫宝玉，",
                "精灵竟何能？穷兵黩武今如此，鼎湖飞龙安可乘？",
                ""
            ]
        },
        {
            "title": "春夜洛城闻笛",
            "content": [
                "谁家玉笛暗飞声，散入春风满洛城。",
                "此夜曲中闻折柳，何人不起故园情。",
                ""
            ]
        },
        {
            "title": "春思",
            "content": [
                "燕草如碧丝，秦桑低绿枝。",
                "当君怀归日，是妾断肠时。",
                "春风不相识，何事入罗帏？",
                ""
            ]
        },
        {
            "title": "长相思（二首其一）",
            "content": [
                "长相思，在长安。",
                "络纬秋啼金井栏，微霜凄凄簟色寒。",
                "孤灯不明思欲绝，卷帷望月空长叹。",
                "美人如花隔云端！",
                "上有青冥之长天，下有渌水之波澜。",
                "天长路远魂飞苦，梦魂不到关山难。",
                "长相思，摧心肝。",
                ""
            ]
        },
        {
            "title": "长干行",
            "content": [
                "妾发初覆额，折花门前剧。",
                "郎骑竹马来，绕床弄青梅。",
                "同居长干里，两小无嫌猜。",
                "十四为君妇，羞颜未尝开。",
                "低头向暗壁，千唤不一回。",
                "十五始展眉，愿同尘与灰。",
                "常存抱柱信，岂上望夫台。",
                "十六君远行，瞿塘滟滪堆。",
                "五月不可触，猿声天上哀。",
                "门前迟行迹，一一生绿苔。",
                "苔深不能扫，落叶秋风早。",
                "八月蝴蝶来，双飞西园草。",
                "感此伤妾心，坐愁红颜老。",
                "早晚下三巴，预将书报家。",
                "相迎不道远，直至长风沙。",
                ""
            ]
        },
        {
            "title": "草书歌行",
            "content": [
                "少年上人号怀素，草书天下称独步。墨池飞出北溟鱼，",
                "笔锋杀尽中山兔。八月九月天气凉，酒徒词客满高堂。",
                "笺麻素绢排数厢，宣州石砚墨色光。吾师醉后倚绳床，",
                "须臾扫尽数千张。飘风骤雨惊飒飒，落花飞雪何茫茫。",
                "起来向壁不停手，一行数字大如斗。怳怳如闻神鬼惊，",
                "时时只见龙蛇走。左盘右蹙如惊电，状同楚汉相攻战。",
                "湖南七郡凡几家，家家屏障书题遍。王逸少，张伯英，",
                "古来几许浪得名。张颠老死不足数，我师此义不师古。",
                "古来万事贵天生，何必要公孙大娘浑脱舞。"
            ]
        },
        {
            "title": "白头吟",
            "content": [
                "锦水东北流，波荡双鸳鸯。雄巢汉宫树，雌弄秦草芳。",
                "宁同万死碎绮翼，不忍云间两分张。此时阿娇正娇妒，",
                "独坐长门愁日暮。但愿君恩顾妾深，岂惜黄金买词赋。",
                "相如作赋得黄金，丈夫好新多异心。一朝将聘茂陵女，",
                "文君因赠白头吟。东流不作西归水，落花辞条羞故林。",
                "兔丝固无情，随风任倾倒。谁使女萝枝，而来强萦抱。",
                "两草犹一心，人心不如草。莫卷龙须席，从他生网丝。",
                "且留琥珀枕，或有梦来时。覆水再收岂满杯，弃妾已",
                "去难重回。古来得意不相负，只今惟见青陵台。",
                ""
            ]
        },
        {
            "title": "白马篇",
            "content": [
                "龙马花雪毛，金鞍五陵豪。",
                "秋霜切玉剑，落日明珠袍。",
                "斗鸡事万乘，轩盖一何高。",
                "弓摧南山虎，手接太行猱。",
                "酒后竞风采，三杯弄宝刀。",
                "杀人如剪草，剧孟同游遨。",
                "发愤去函谷，从军向临洮。",
                "叱咤万战场，匈奴尽奔逃。",
                "归来使酒气，未肯拜萧曹。",
                "羞入原宪室，荒淫隐蓬蒿。"
            ]
        },
        {
            "title": "白鸠辞",
            "content": [
                "铿鸣钟，考朗鼓。歌白鸠，引拂舞。",
                "白鸠之白谁与邻，霜衣雪襟诚可珍。",
                "含哺七子能平均。食不噎，性安驯。",
                "首农政，鸣阳春。",
                "天子刻玉杖，镂形赐耆人。",
                "白鹭之白非纯真，外洁其色心匪仁。",
                "阙五德，无司晨，胡为啄我葭下之紫鳞。",
                "鹰鹯雕鹗，贪而好杀。",
                "凤凰虽大圣，不愿以为臣。",
                ""
            ]
        },
        {
            "title": "把酒问月",
            "content": [
                "青天有月来几时？我今停杯一问之。",
                "人攀明月不可得，月行却与人相随。",
                "皎如飞镜临丹阙，绿烟灭尽清辉发。",
                "但见宵从海上来，宁知晓向云间没？",
                "白兔捣药秋复春，嫦娥孤栖与谁邻？",
                "今人不见古时月，今月曾经照古人。",
                "古人今人若流水，共看明月皆如此。",
                "唯愿当歌对酒时，月光长照金樽里。",
                ""
            ]
        },
        {
            "title": "长门怨",
            "content": [
                "天回北斗挂西楼，金屋无人萤火流。",
                "月光欲到长门殿，别作深宫一段愁。",
                "桂殿长愁不记春，黄金四屋起秋尘。",
                "夜悬明镜青天上，独照长门宫里人。",
                ""
            ]
        },
        {
            "title": "菩萨蛮",
            "content": [
                "平林漠漠烟如织，寒山一带伤心碧。暝色入高楼，有人楼上愁。",
                "玉阶空伫立，宿鸟归飞急，何处是归程？长亭更短亭。",
                ""
            ]
        },
        {
            "title": "赠孟浩然",
            "content": [
                "吾爱孟夫子，风流天下闻。",
                "红颜弃轩冕，白首卧松云。",
                "醉月频中圣，迷花不事君。",
                "高山安可仰，徒此揖清芬。",
                ""
            ]
        },
        {
            "title": "与史中郎钦听黄鹤楼上吹笛",
            "content": [
                "一为迁客去长沙，西望长安不见家。",
                "黄鹤楼中吹玉笛，江城五月落梅花。",
                ""
            ]
        },
        {
            "title": "军行",
            "content": [
                "骝马新跨白玉鞍，战罢沙场月色寒。",
                "城头铁鼓声犹震，匣里金刀血未干。",
                ""
            ]
        },
        {
            "title": "渡荆门送别",
            "content": [
                "渡远荆门外，来从楚国游。",
                "山随平野尽，江入大荒流。",
                "月下飞天境，云生结海楼。",
                "仍怜故乡水，万里送行舟。",
                ""
            ]
        },
        {
            "title": "塞下曲（六首其一）",
            "content": [
                "五月天山雪，无花只有寒。",
                "笛中闻折柳，春色未曾看。",
                "晓战随金鼓，宵眠抱玉鞍。",
                "愿将腰下剑，直为斩楼兰。",
                ""
            ]
        },
        {
            "title": "秋登宣城谢眺北楼",
            "content": [
                "江城如画里，山晓望晴空。",
                "两水夹明镜，双桥落彩虹。",
                "人烟寒橘柚，秋色老梧桐。",
                "谁念北楼上，临风怀谢公。"
            ]
        },
        {
            "title": "送友人下蜀",
            "content": [
                "见说蚕丛路，崎岖不易行。",
                "山从人面起，云傍马头生。",
                "芳树笼秦栈，春流绕蜀城。",
                "升沉应已定，不必问君平。"
            ]
        },
        {
            "title": "登金陵凤凰台",
            "content": [
                "凤凰台上凤凰游，凤去台空江自流。",
                "吴宫花草埋幽径，晋代衣冠成古丘！",
                "三山半落青天外，二水中分白鹭洲。",
                "总为浮云能蔽日，长安不见使人愁！",
                ""
            ]
        },
        {
            "title": "客中行",
            "content": [
                "兰陵美酒郁金香，玉碗盛来琥珀光。",
                "但使主人能醉客，不知何处是他乡。",
                ""
            ]
        },
        {
            "title": "独坐敬亭山",
            "content": [
                "众鸟高飞尽，孤云独去闲。",
                "相看两不厌，只有敬亭山。",
                ""
            ]
        },
        {
            "title": "望天门山",
            "content": [
                "天门中断楚江开，碧水东流至此回。",
                "两岸青山相对出，孤帆一片日边来。",
                ""
            ]
        },
        {
            "title": "夜宿山寺",
            "content": [
                "危楼高百尺，手可摘星辰。",
                "不敢高声语，恐惊天上人。",
                ""
            ]
        },
        {
            "title": "送孟浩然之广陵",
            "content": [
                "故人西辞黄鹤楼，烟花三月下扬州。",
                "孤帆远影碧山尽，唯见长江天际流。",
                ""
            ]
        },
        {
            "title": "静夜思",
            "content": [
                "床前明月光，疑是地上霜。",
                "举头望明月，低头思故乡。",
                ""
            ]
        },
        {
            "title": "咏苎萝山",
            "content": [
                "西施越溪女，出自苎萝山。",
                "秀色掩今古，荷花羞玉颜。",
                "浣纱弄碧水，自与清波闲。",
                "皓齿信难开，沉吟碧云间。",
                "勾践徵绝艳，扬蛾入吴关。",
                "提携馆娃宫，杳渺讵可攀。",
                "一破夫差国，千秋竟不还。",
                ""
            ]
        },
        {
            "title": "望庐山瀑布",
            "content": [
                "日照香炉生紫烟，遥看瀑布挂前川。",
                "飞流直下三千尺，疑是银河落九天。",
                ""
            ]
        },
        {
            "title": "赠汪伦",
            "content": [
                "李白乘舟将欲行，忽闻岸上踏歌声。",
                "桃花潭水深千尺，不及汪伦送我情。",
                ""
            ]
        },
        {
            "title": "早发白帝城（又名下江陵）",
            "content": [
                "朝辞白帝彩云间，千里江陵一日还。",
                "两岸猿声啼不住，轻舟已过万重山。",
                ""
            ]
        }
    ]
}